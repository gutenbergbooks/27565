<!DOCTYPE html PUBLIC "-//W3C//DTD HTML 4.01 Transitional//EN">
<html>
<head>
<title>B&aacute;rsony Istv&aacute;n: Magyar &eacute;let</title>
<meta content="text/html; charset=UTF-8" http-equiv="Content-Type">
<style type="text/css">
P   {MARGIN-TOP: 0.75em; MARGIN-BOTTOM: 0.75em; TEXT-ALIGN: justify}
H1    {CLEAR: both; TEXT-ALIGN: center}
H2    {CLEAR: both; TEXT-ALIGN: center}
H3    {CLEAR: both; TEXT-ALIGN: center}
H4    {CLEAR: both; TEXT-ALIGN: center}
H5    {CLEAR: both; TEXT-ALIGN: center}
H6    {CLEAR: both; TEXT-ALIGN: center}
HR    {CLEAR: both; MARGIN: 2em auto; WIDTH: 60%}
A:link  {COLOR: #0000ff; TEXT-DECORATION: none}
LINK    {COLOR: #0000ff; TEXT-DECORATION: none}
A:visited {COLOR: #0000ff; TEXT-DECORATION: none}
TABLE   {MARGIN-LEFT: auto; MARGIN-RIGHT: auto}
BODY    {MARGIN-LEFT: 10%; MARGIN-RIGHT: 10%; max-width: 40em}
.center {TEXT-ALIGN: center}
.u    {TEXT-DECORATION: underline}
.caption  {FONT-WEIGHT: bold}
.figcenter  {MARGIN: auto; TEXT-ALIGN: center}
.poem   {MARGIN-LEFT: 20%; MARGIN-RIGHT: 20%; max-width: 30em}
HR.full {WIDTH: 100%}
PRE   {FONT-SIZE: 8pt}
</style>
</head>
<body>

<center><img src="images/image1.jpg" alt=""></center><br>
<hr>
<br>
<h3>B&Aacute;RSONY ISTV&Aacute;N</h3>
<h1>MAGYAR &Eacute;LET</h1>
<h3>ELBESZ&Eacute;L&Eacute;SEK</h3>
<br><br><br><br>
<center><img src="images/image2.jpg" alt="PR"></center><br>
<h3>PALLAS KIAD&Aacute;SA</h3>
<hr>
<br>
<center>Pallas r&eacute;szv&eacute;nyt&aacute;rsas&aacute;g nyomd&aacute;ja Budapesten.</center>
<hr>
<h2>Tartalomjegyz&eacute;k</h2>
<div align="center">
<a href="#a1">1. A nagyasszony h&aacute;zas&iacute;t</a><br>
<a href="#a2">2. Lepk&eacute;k a r&oacute;zsa k&ouml;r&uuml;l</a><br>
<a href="#a3">3. Lecke</a><br>
<a href="#a4">4. Tavaszi este</a><br>
<a href="#a5">5. J&aacute;t&eacute;k a t&uuml;zzel</a><br>
<a href="#a6">6. &Ouml;v&eacute;k a vil&aacute;g</a><br>
<a href="#a7">7. Vacsorak&ouml;zben</a><br>
<a href="#a8">8. Egym&aacute;s &ouml;zvegyei</a><br>
<a href="#a9">9. V&eacute;ge a j&aacute;t&eacute;knak</a><br>
<a href="#a10">10. Sz&eacute;p asszony esete</a><br>
<a href="#a11">11. A gr&oacute;fn&eacute;</a><br>
<a href="#a12">12. L&aacute;ngol&oacute; k&eacute;zcs&oacute;kok</a><br>
<a href="#a13">13. Veszedelem az erd&#337;n</a><br>
<a href="#a14">14. A szerelem hangjai</a><br>
<a href="#a15">15. Egy kis fenstr&aacute;l&aacute;s</a><br>
<a href="#a16">16. Zulejka</a><br>
<a href="#a17">17. Oda a milli&oacute;</a><br>
<a href="#a18">18. P&aacute;rbaj fegyver n&eacute;lk&uuml;l</a><br>
<a href="#a19">19. Bog&aacute;ti babon&aacute;ja</a><br>
<a href="#a20">20. Gyuri b&aacute;csi</a><br>
<a href="#a21">21. A m&aacute;sik miatt</a><br>
<a href="#a22">22. Izgalom a tany&aacute;n</a><br>
</div>
<hr>
<h2><a id="a1"></a>A NAGYASSZONY H&Aacute;ZAS&Iacute;T</h2>
<p>‬D&eacute;lut&aacute;n n&eacute;gy &eacute;s &ouml;t &oacute;ra k&ouml;zt lehetett az id&#337; s a nagyasszony&eacute;k z&ouml;ldzsalus h&aacute;z&aacute;t k&ouml;r&uuml;lfog&oacute; magas elevens&ouml;v&eacute;ny el&#337;tt, k&iacute;v&uuml;l az utc&aacute;n, egy kis di&aacute;k j&aacute;rk&aacute;lt le &eacute;s fel, mik&ouml;zben m&aacute;snapi latin leck&eacute;j&eacute;t ugyancsak hangosan tanulgatta.</p>
<p>A v&aacute;rosk&aacute;nak ezen a pontj&aacute;n, az &uacute;gynevezett „&uacute;ri r&eacute;szen”, kev&eacute;s embert lehetett l&aacute;tni ezid&#337;t&aacute;jt, minthogy kiss&eacute; f&eacute;lreesett a forgalmas piact&eacute;rt&#337;l, ahol az &uuml;zletek egym&aacute;s h&aacute;t&aacute;n voltak. Az az egy p&aacute;r egyszer&#369; polg&aacute;rember, aki v&eacute;letlen&uuml;l erre vet&#337;d&ouml;tt, lelki &eacute;p&uuml;l&eacute;ssel hallgathatta, mennyire er&#337;lk&ouml;dik a der&eacute;k kis nebul&oacute;, hogy ropog&oacute;s feladat&aacute;t bev&aacute;gja. Beleb&uacute;jt a k&ouml;nyv&eacute;be &eacute;s szorgalmasan ism&eacute;telgette folyv&aacute;st:</p>
<p>„Trans apud adversus quarto junguntur et ante, </p>
<p>Pone per adversum juxta prope versus et infra”...</p>
<p>Ezt a di&aacute;k-hexametert &uacute;gy pattogtatta, hogy a szeme is d&uuml;lledt bel&eacute;, &eacute;s mintha szidna vele valakit, mindegyre hangosabban kiab&aacute;lta:</p>
<p>„Trans apud adversus”... sat&ouml;bbi.</p>
<p>Egyszer azut&aacute;n, amikor a k&ouml;zels&eacute;gben &eacute;ppen senki sem volt, k&ouml;nnyed &eacute;s siet&#337;s l&eacute;p&eacute;sek morzsolt&aacute;k odabent, a s&ouml;v&eacute;nyen t&uacute;l lev&#337; vir&aacute;gos kertben a porondot; halk ruhasuhog&aacute;s hallatszott s a licium k&ouml;z&eacute; &eacute;p&iacute;tett kis ajt&oacute; egy pillanatra kiny&iacute;lt.</p>
<p>Csak egy pillanatra; de a f&uuml;lel&#337; di&aacute;k r&ouml;gt&ouml;n ott termett s sz&eacute;tnyitott k&ouml;nyve al&oacute;l el&#337;r&aacute;ntott valamit, amit eddigel&eacute; a k&ouml;nyv t&aacute;bl&aacute;ja alatt rejtegetett. Hamar odaadta a kis ajt&oacute;n kin&eacute;z&#337; valakinek, aki v&eacute;rpiros arccal &eacute;s moh&oacute; k&eacute;zzel kapott ut&aacute;na. Azut&aacute;n az ajt&oacute; becsap&oacute;dott; a di&aacute;kocska pedig, „re bene gesta”, j&oacute;l v&eacute;gzett dolga kellemes tudat&aacute;ban most m&aacute;r visszafel&eacute; s&eacute;t&aacute;lt, haza, a szomsz&eacute;dos inspektori k&uacute;ri&aacute;ra, &eacute;s g&eacute;pies makacss&aacute;ggal, de m&aacute;r nem olyan hangosan magolta:</p>
<p>„Trans apud adversus quarto junguntur et ante”...</p>
<p>Aki a kis bokr&eacute;t&aacute;t olyan sebt&eacute;ben &aacute;tvette volt, ezalatt m&aacute;r a vir&aacute;gos kert lugas&aacute;ba osont &eacute;s ott, riadozva, sz&iacute;vdobogva, meg-megrezzenve bontogatta sz&eacute;t a piros &eacute;s feh&eacute;r szegf&#369;k szorosan egym&aacute;shoz simul&oacute;, egy&uuml;v&eacute; k&ouml;t&ouml;tt b&oacute;bit&aacute;it, mik&ouml;zben f&eacute;l&eacute;nken tekintg&eacute;lt ki, hogy meg ne lephess&eacute;k. Madonna-arc&uacute; le&aacute;nyka volt a kis titkol&oacute;dz&oacute;, a haja olyan mint a s&aacute;rga selyem, a szeme k&eacute;kebb a v&iacute;zparti nefelejcsn&eacute;l, az arcocsk&aacute;ja &uuml;d&eacute;bb m&eacute;g az almavir&aacute;gn&aacute;l is &eacute;s most &eacute;ppen majdhogy ki nem csattant a bens&#337; izgul&aacute;st&oacute;l. A vir&aacute;gsz&aacute;lakat sz&eacute;tszed&#337; ujjacsk&aacute;k csakhamar tal&aacute;ltak a szegf&#369;b&oacute;bit&aacute;k alatt valamit; egy &ouml;szszesodor&iacute;tott pap&iacute;rososzlopocsk&aacute;t, amely k&ouml;r&eacute; az eg&eacute;sz &ouml;kl&ouml;mnyi bokr&eacute;t&aacute;t k&ouml;t&ouml;tt&eacute;k volt. A kis le&aacute;ny eleinte &uacute;gy fogta a papirost, mintha nagyon meleg lett volna; de azt&aacute;n fel&uuml;lkerekedett a kiv&aacute;ncsis&aacute;ga, s f&eacute;lszem&eacute;vel folyv&aacute;st a lugasba vezet&#337; &ouml;sv&eacute;nyt lesve, kibontotta a titkos levelet &eacute;s elkezdte olvasni.</p>
<p>Biz az, mi t&uuml;r&eacute;s tagad&aacute;s, szerelmes lev&eacute;lke volt a jav&aacute;b&oacute;l; tele mindazzal a z&#369;rzavaros bolonds&aacute;ggal, amib&#337;l a szerelmes levelek &aacute;ltal&aacute;ban megsz&uuml;letni szoktak. Mintha aki &iacute;rta, gondolkodni sem igen birt volna a nagy sz&iacute;vdobog&aacute;st&oacute;l, ami arra k&eacute;nyszer&iacute;tette, hogy meg-meg&aacute;lljon &iacute;r&aacute;sk&ouml;zben &eacute;s forr&oacute; fej&eacute;t a tenyer&eacute;be hajtsa, &uacute;gy t&uuml;n&#337;dj&eacute;k; szerelmes l&aacute;t&aacute;ssal k&eacute;pzel&#337;dj&eacute;k; azt&aacute;n &uacute;jra kezdje, folytassa az &iacute;r&aacute;st, m&eacute;g zavarosabban, m&eacute;g szerelmesebben. Csuda, hogy a papiros meg nem gyulad az ilyen lelki lobog&aacute;st&oacute;l. A lev&eacute;l csattan&oacute;ja pedig ez volt: „Jol&aacute;nka, lelkem, sz&iacute;vem, dr&aacute;g&aacute;m, &eacute;letem, mindenem, az Istenre k&eacute;rem, j&ouml;jj&ouml;n ki egy kicsit; megbolondulok, ha ma nem l&aacute;tom, mert holnap egy eg&eacute;sz h&eacute;tre kik&uuml;ld a princi a gazdas&aacute;gba; azalatt meg&#337;sz&uuml;l&ouml;k; sz&aacute;z esztend&#337;t szenvedek v&eacute;gig maga n&eacute;lk&uuml;l. J&ouml;jj&ouml;n! v&aacute;rom a kerti k&uacute;tn&aacute;l; tudja? ha nem j&ouml;n, belevetem magamat s ott halok meg!”...</p>
<p>Nem is volt al&aacute;&iacute;rva. Hisz&#39; ilyet csak egyetlen egy ember &iacute;rhatott nemes N&aacute;nay Zsuzsanna nagyasszony egyetlen le&aacute;ny&aacute;nak, de az az egy is p&eacute;ld&aacute;san megkeser&uuml;ln&eacute; a mer&eacute;szs&eacute;g&eacute;t, ha a nagyasszonynak tudom&aacute;s&aacute;ra jutna az ef&eacute;le.</p>
<p>A szende kis le&aacute;ny remeg&#337; k&eacute;zzel t&eacute;pte sz&eacute;t ezer darabra a hebehurgya &iacute;r&aacute;st, &eacute;s hamar lehajolt a lugast &aacute;t meg &aacute;tfon&oacute; vadsz&#337;l&#337; t&ouml;v&eacute;hez; ott gy&ouml;ng&eacute;d &eacute;s r&oacute;zs&aacute;s k&ouml;rmeivel kis m&eacute;lyed&eacute;st v&aacute;jt a puha f&ouml;ldbe, val&oacute;s&aacute;gos kis sirg&ouml;dr&ouml;t, amelybe a lev&eacute;lmaradv&aacute;nyokat betemette. Ha ott az ember j&oacute;l k&ouml;r&uuml;ln&eacute;zett volna, sok ilyen liliputi sirhantot vehetett volna &eacute;szre. Valamennyi alatt egy-egy meghalt lev&eacute;lke porladt.</p>
<p>A kisasszonyka csak akkor nyugodott meg, amikor m&aacute;r kint volt a lugasb&oacute;l. Munkakosar&aacute;val a karj&aacute;n elindult; megker&uuml;lte a h&aacute;zat s arra tartott, ahol a vir&aacute;gos kertb&#337;l el&#337;sz&ouml;r a vetem&eacute;nyesbe, azt&aacute;n legh&aacute;tul a gy&uuml;m&ouml;lcs&ouml;sbe lehetett eljutni.</p>
<p>Nem mind&eacute;n apr&oacute; ravaszkod&aacute;s n&eacute;lk&uuml;l bolyongott egy kicsit a vetem&eacute;nyesben, hogy &eacute;ppoly l&aacute;tszat&aacute;val a c&eacute;ltalans&aacute;gnak, h&uacute;z&oacute;dj&eacute;k onnan a gy&uuml;m&ouml;lcs&ouml;s fel&eacute;, ahol m&aacute;r jav&aacute;ban &eacute;rett a tem&eacute;rdek remek kajszi-barack. Kicsattan&oacute; s&aacute;rgapiros arcuk ezr&eacute;vel mosolygott a sok-sok barackf&aacute;r&oacute;l.</p>
<p>A kisasszonyka elgondolta, hogy most is sz&eacute;p l&aacute;tv&aacute;ny ez; de m&eacute;gis mennyivel szebb volt, amikor ezek a f&aacute;k kora tavaszszal egyszerre vir&aacute;gzottak!... Amikor minden kis galyat v&eacute;gig bef&uacute;jt rajtok a vir&aacute;gh&oacute;: az alacsonyt&ouml;rzs&#369; f&aacute;k jobban hasonl&iacute;tottak akkor h&oacute;lepte halomhoz, mint igazi f&aacute;hoz. Alattok, a m&aacute;rciusi gyep k&ouml;zt, ny&iacute;lott az aranys&aacute;rga pityp&aacute;ng, a b&uacute;j&aacute;n n&ouml;v&#337; gyermekl&aacute;nc, amelynek a pelyh&eacute;t olyan sz&eacute;pen viszi-viszi a sz&eacute;l... Milyen gy&ouml;ny&ouml;r&uuml;s&eacute;g volt ezen a puha kerti sz&#337;nyegen &aacute;lmodozni a, habfeh&eacute;r erny&#337;k alatt, amelyek mindegyik vir&aacute;g&aacute;nak jutott m&eacute;hudvarl&oacute;. A nagy feh&eacute;r bokr&eacute;t&aacute;k &uacute;gy eltakart&aacute;k az eget az alattok &eacute;bren &aacute;lmod&oacute; szem el&#337;l, mintha visszat&eacute;rt volna a g&aacute;ly&aacute;kra a t&eacute;l zuzmar&aacute;ja, hogy a legb&#369;b&aacute;josabb csipkef&uuml;gg&ouml;nynyel &eacute;kes&iacute;tse a v&eacute;getlen k&eacute;ks&eacute;get odafent. Ahol a f&uuml;gg&ouml;ny k&ouml;zt szesz&eacute;lyes r&eacute;s t&aacute;madt, ott lekukucsk&aacute;lt a fels&eacute;ges f&eacute;nyes Nap!...</p>
<p>Tal&aacute;n ez az eml&eacute;kez&eacute;s csalogatta erre a kis le&aacute;nyt;&mdash;annyi bizonyos, hogy k&ouml;zelebb-k&ouml;zelebb huz&oacute;dott a f&aacute;k k&ouml;zt a szomsz&eacute;dkert s&ouml;v&eacute;ny&eacute;hez, amelynek t&uuml;sk&eacute;s zordons&aacute;g&aacute;t a mellette felburj&aacute;nz&oacute; vadn&ouml;v&eacute;nyzeten k&iacute;v&uuml;l s&#369;r&#369; bodzabokrok z&ouml;ldje is enyh&iacute;tette.</p>
<p>T&uacute;l a s&ouml;v&eacute;nyen, ahol a bodzabokrok tal&aacute;n legjobban v&eacute;dt&eacute;k a nagyasszony kertj&eacute;t minden betolakod&aacute;s ellen: egy emberfej l&aacute;tszott a z&ouml;ld lombok f&ouml;l&ouml;tt. Egy fiatal f&eacute;rfifej, amely m&aacute;r r&eacute;g&oacute;ta s&oacute;v&aacute;ran k&uuml;ld&ouml;zte sz&eacute;t szem&eacute;nek l&aacute;ngol&oacute; &uuml;zeneteit a barackf&aacute;k k&ouml;z&eacute;. Amikor a le&aacute;nyka m&aacute;r a sz&eacute;ls&#337; f&aacute;k &eacute;rett gy&uuml;m&ouml;lcseit n&eacute;zegette, megsz&oacute;lalt a moh&oacute;n kandik&aacute;l&oacute; fej:&mdash;Jol&aacute;nka! Itt vagyok!</p>
<p>A Madonn&aacute;cska &ouml;sszerezzent. An&eacute;lk&uuml;l, hogy oda mert volna tekinteni, &aacute;tsusogott:&mdash;G&eacute;za, legyen esze!&mdash;m&aacute;r megint felm&aacute;szott annak a rozoga k&uacute;tnak a k&aacute;v&aacute;j&aacute;ra! h&aacute;nyszor megtiltottam.</p>
<p>&mdash;De angyalom, mikor ez az egyetlen m&oacute;d, hogy l&aacute;ssam! Ne f&eacute;ltsen engem; j&oacute; torn&aacute;sz vagyok &eacute;n; a vedret leeresztettem s a k&uacute;tostorba fog&oacute;dzom;&mdash;de ha olyat mond, amit&#337;l megf&aacute;jul a sz&iacute;vem&mdash;akkor...</p>
<p>&mdash;Hallgasson!&mdash;ne ijesztgessen engem; m&eacute;g hallani sem akarom az &#337;r&uuml;lts&eacute;geit, &eacute;rti?... Mit akart mondani? Sietek; vend&eacute;gek vannak n&aacute;lunk; nagy ozsonna k&eacute;sz&uuml;l s csak &uacute;gy lopva sz&ouml;ktem ki: anyuska azt hiszi, a fagylaltg&eacute;ppel foglalatoskodom a kamar&aacute;ban.</p>
<p>&mdash;Hogy mit mondan&eacute;k, &eacute;des menyorsz&aacute;gom? Megint valami &uacute;jat; azt, hogy szeretem, szeretem a meg&#337;r&uuml;l&eacute;sig...</p>
<p>A le&aacute;nyka s&oacute;hajtott.</p>
<p>&mdash;Ez m&aacute;r nem is olyan &uacute;j; de &eacute;nnekem ann&aacute;l ink&aacute;bb van &aacute;m ujs&aacute;gom a maga sz&aacute;m&aacute;ra; f&eacute;rjhez akarnak adni...</p>
<p>Oda&aacute;t az eg&eacute;sz k&uacute;talkotm&aacute;ny elkezdett z&ouml;r&ouml;gni, csattogni; a leg&eacute;ny ijedt&eacute;ben megr&aacute;zta a k&uacute;tostort s olyat r&aacute;ntott rajta, hogy a k&uacute;tg&eacute;m kattog&oacute;-nyiszorg&oacute; hanggal ingott le s fel.</p>
<p>&mdash;J&eacute;zus M&aacute;ria, mit csin&aacute;l?&mdash;ki&aacute;ltotta r&eacute;m&uuml;lten a nagyasszony egyetlen szemef&eacute;nye.</p>
<p>&mdash;Most m&eacute;g semmi k&uuml;l&ouml;n&ouml;set,&mdash;hebegte a leg&eacute;ny;&mdash;de ha meg nem vigasztal, akkor a mam&aacute;ja ablaka el&eacute; akasztom magamat a nagy ak&aacute;cf&aacute;ra, m&eacute;g az &eacute;jjel.</p>
<p>Jol&aacute;nka majdhogy s&iacute;rva nem fakadt ijedt&eacute;ben.</p>
<p>&mdash;Sz&eacute;gyelje mag&aacute;t! maga gy&aacute;va! h&aacute;t itt voln&eacute;k-e ha...</p>
<p>&mdash;Ha nem szeretne, ugy-e! &Oacute;, Jol&aacute;nk&aacute;m, ha tudn&aacute;, mi van &eacute;nbennem maga ir&aacute;nt; mennyi verset &eacute;rzek &eacute;n a sz&iacute;vemben, hacsak r&aacute;gondolok is mag&aacute;ra;&mdash;bizony Isten, higyje el&mdash;az a Pet&#337;fi bliktri!...</p>
<p>&mdash;Ne kiab&aacute;ljon &uacute;gy; m&eacute;g a fels&#337; h&aacute;zba is elhallatszik. Maga nem tudja, milyen f&uuml;le van az &eacute;n anyusk&aacute;mnak. Hanem most el kell v&aacute;lnunk;&mdash;tudja, a <i>bizotts&aacute;g</i> lesz n&aacute;lunk.&mdash;Apa nevezte &iacute;gy el a n&eacute;niket, akik mindenkit h&aacute;zas&iacute;tanak &eacute;s f&eacute;rjhez adnak. Majd f&uuml;lelek egy kicsit; r&eacute;sen leszek; ne agg&oacute;dj&eacute;k, &eacute;n csak l&aacute;tszatra vagyok ilyen t&ouml;r&eacute;keny &eacute;s gy&ouml;nge; de ha megk&ouml;t&ouml;m magamat s azt mondom: <i>nem</i>! akkor nemes N&aacute;nay Zsuzsanna is b&uuml;szk&eacute;n &ouml;smerhet bennem az &eacute;des le&aacute;ny&aacute;ra. Jaj Istenem, j&ouml;nnek! bizonyosan engem keresnek m&aacute;r;&mdash;pusztuljon, t&uuml;nj&eacute;k el...</p>
<p>A fej abban a nyomban elt&uuml;nt. Csak a s&ouml;v&eacute;ny mell&#337;l lehetett valami mormol&oacute; b&uacute;cs&uacute;z&aacute;sf&eacute;l&eacute;t hallani; de a kis le&aacute;ny m&aacute;r nem figyelt oda; nem is felelhetett r&aacute;.</p>
<p>Bihari G&eacute;za &uacute;rfi, az inspektor&aacute;tus els&#337; irnoka, &eacute;ppen j&oacute;kor bujt el&#337; a bodzabokrok k&ouml;z&uuml;l; mert a kis di&aacute;k lelkendezve kiab&aacute;lta a nev&eacute;t.&mdash;Apa hivatja, G&eacute;za b&aacute;csi!&mdash;ott van az irod&aacute;ban; azut&aacute;n, ha a dolg&aacute;t v&eacute;gezte, megcsin&aacute;lja &aacute;m nekem a cinkefog&oacute;t, ugy-e?</p>
<p>&Uacute;gy n&eacute;ztek &ouml;ssze, mint k&eacute;t b&#369;nt&aacute;rs, aki &eacute;rti egym&aacute;st. Az &iacute;rnok egy cigarett&aacute;t nyomott a di&aacute;k kez&eacute;be:&mdash;fogja Janika; hanem meg ne l&aacute;ss&aacute;k!...</p>
<p>*</p>
<p>A nagyasszonyokn&aacute;l ezalatt csakugyan sz&eacute;pen &ouml;sszegy&uuml;lekezett az &eacute;rdekes t&aacute;rsas&aacute;g, amelyet Jol&aacute;nka eml&iacute;tett. Ott voltak a legfinomabb h&ouml;lgyek, akik hetenkint felv&aacute;ltva l&aacute;tt&aacute;k egym&aacute;st sz&iacute;vesen ozsonn&aacute;ra &eacute;s minden leg&uacute;jabb pletyk&aacute;ra. A nagyaszszony volt k&ouml;z&ouml;tt&uuml;k a vez&eacute;r. Kiss&eacute; szik&aacute;r, k&ouml;z&eacute;pkor&uacute; n&#337; volt; a hangja &eacute;rdes &eacute;s &eacute;les; alkalmas r&aacute;, hogy a t&ouml;bbi&eacute;t elnyomja. V&eacute;lem&eacute;nye kijelent&eacute;sszer&#369;en hangzott, s amikor &iacute;gy sz&oacute;lott: „m&aacute;r bocs&aacute;ss meg &eacute;desem”, abban k&ouml;r&uuml;lbel&uuml;l ez volt: „hallgass lelkem; azt &eacute;n jobban tudom.”</p>
<p>&#336; hozta &ouml;ssze az emlegetett „bizotts&aacute;got”, amelyet azut&aacute;n a maga k&eacute;p&eacute;re alak&iacute;tott &eacute;s gy&uacute;rt. Ebben nemcsak nagy &ouml;smerets&eacute;ge &eacute;s rengeteg &ouml;sszek&ouml;ttet&eacute;se, hanem az is seg&iacute;tette, hogy olyan ozsonn&aacute;kat h&eacute;t v&aacute;rmegy&eacute;ben senki sem adott, mint &#337;.</p>
<p>K&uuml;l&ouml;n&ouml;s tehets&eacute;ge &eacute;s szenved&eacute;lye volt r&aacute;, hogy a szerinte egym&aacute;snak val&oacute; p&aacute;rokat &ouml;sszeboron&aacute;lja. A le&aacute;nyos mam&aacute;k isten&iacute;tett&eacute;k emiatt s mindegyik boldog volt, ha felcsepered&#337; vir&aacute;gsz&aacute;l&aacute;t bemutathatta Zsuzs&aacute;nna n&eacute;ninek.</p>
<p>A nagy ozsonn&aacute;kra sz&oacute;l&oacute; megh&iacute;v&aacute;st mindenki egyszer&#369;en els&#337;rend&#369; kit&uuml;ntet&eacute;snek tekintette, akit a szerencs&eacute;je hozz&aacute;juttatott. No, de m&eacute;lt&aacute;n is. El sem lehetett volna k&eacute;pzelni valami asszonyoknak val&oacute;bb gy&ouml;ny&ouml;r&uuml;s&eacute;get, mint nemes N&aacute;nay Zsuzs&aacute;nna verand&aacute;j&aacute;t azzal a remek&uuml;l ter&iacute;tett asztallal. A bivalytejes k&aacute;v&eacute;nak olyan hat&aacute;sa volt a h&ouml;lgyekre, mint a f&eacute;rfiakra egy poh&aacute;r tokaji asz&uacute;nak. A n&eacute;nik&eacute;k szinte becs&iacute;ptek t&#337;le; hisz&#39; jobb&aacute;ra abban a korban val&aacute;nak m&aacute;r, amikor a j&oacute; k&aacute;v&eacute; mindent p&oacute;tol, de a k&aacute;v&eacute;t semmi sem p&oacute;tolhatja.</p>
<p>H&aacute;t m&eacute;g azok a csuda s&uuml;tem&eacute;nyek, legfrissebb tejszinhabbal; azt&aacute;n a m&eacute;g csud&aacute;bb bef&#337;ttek!... Azok a smaragdsz&iacute;n&#369; ringlott&aacute;k; azok az egyetlen r&aacute;ncot sem vet&#337; fels&eacute;ges barackok; az &#337;szinek a szine mint a halv&aacute;ny le&aacute;nyarc&eacute;; a kajszi&eacute; meg ak&aacute;r a legs&aacute;rg&aacute;bb kantalup&eacute;. A som s&ouml;t&eacute;t r&oacute;zsasz&iacute;n&#369;; a cseresznye mint egy-egy csattan&oacute; cs&oacute;k, (m&eacute;g az &iacute;ze is olyan); a meggy csak &eacute;ppen annyira savany&aacute;s, hogy ut&aacute;na m&eacute;g jobban ess&eacute;k megint az &eacute;des. A dinny&eacute;k! &oacute;! micsoda nemzetisz&iacute;n&#369; szeletk&eacute;k! Olyan szirupban, hogy az ember &ouml;sszecsucsor&iacute;thatja t&#337;le a sz&aacute;j&aacute;t. S a z&ouml;ld di&oacute;; mint valami mennyei szarvasgomba! Remek, hosszuk&aacute;s k&ouml;rt&eacute;k, eg&eacute;szben, h&oacute;feh&eacute;ren; m&aacute;lna &eacute;s szeder, piros &eacute;s fekete nagy gr&aacute;n&aacute;tgy&ouml;ngy&ouml;kk&eacute;nt itt is, ott is, elhintve a sziv&aacute;rv&aacute;ny szineivel &eacute;kesked&#337; bef&#337;tt-eldor&aacute;d&oacute;ban. &Eacute;s parfait! &eacute;s fagylalt!... Se sz&iacute;ve se lelke nem lett volna annak, aki itt &eacute;rz&eacute;ketlen marad &eacute;s mindenre el nem l&aacute;gyul, amit a nagyasszony akar, tervez.</p>
<p>Bandi b&aacute;csi, a nagyasszony &eacute;des ura, ilyen esetekben csak k&iacute;v&uuml;l maradt a t&aacute;rsas&aacute;gon, amelybe a feles&eacute;ge &uacute;gy sem lett volna hajland&oacute; f&eacute;rfit bevenni.</p>
<p>Kint pip&aacute;zgatott a kertben, vagy a folyos&oacute;n &eacute;s f&eacute;lf&uuml;llel hallott n&eacute;ha egyet-m&aacute;st, amit a „bizotts&aacute;g” nagy zajjal t&aacute;rgyalt &eacute;s elhat&aacute;rozott. Maga is sokat hitt abb&oacute;l, hogy a feles&eacute;g&eacute;ben m&#369;v&eacute;szett&eacute; finomodott a h&aacute;zas&iacute;t&aacute;s &eacute;s f&eacute;rjhezad&aacute;s nagyszer&#369; tehets&eacute;ge. M&aacute;r csak azt figyelte, hogy az er&eacute;lyes h&ouml;lgy kit ki mell&eacute; &uuml;ltet az alkalmi eb&eacute;deken, vagy vacsor&aacute;kon; &eacute;s hogy ha esett az es&#337;, melyik fiatalembert rendelte ki a t&aacute;rsas&aacute;gb&oacute;l ennek vagy annak a kisasszonyk&aacute;nak a lovagjak&eacute;pen, eserny&#337;vel. A m&aacute;sodik n&eacute;gyest rendesen &#337; szervezte &eacute;s arra csak az &#337; tudt&aacute;val lehetett „angazs&aacute;lni.” El&#337;rel&aacute;t&oacute; esz&eacute;t&#337;l senki sem szabadult; valamely kedves „gondolata” &eacute;rdek&eacute;ben h&aacute;zib&aacute;lokat adott &eacute;s &uuml;nnep&eacute;lyeket rendezett. Bandi b&aacute;csinak nem volt az ilyesmikbe m&aacute;s belesz&oacute;l&aacute;sa, mint hogy fizethette a sz&aacute;ml&aacute;kat &eacute;s olyankor,&mdash;Isten neki,&mdash;a fej&eacute;t is cs&oacute;v&aacute;lhatta, n&eacute;m&aacute;n. Zsuzs&aacute;nna nagyasszony erre kegyesen szemet h&uacute;nyt. Ha &uacute;j terve t&aacute;madt, halad&eacute;k n&eacute;lk&uuml;l a megval&oacute;s&iacute;t&aacute;s&aacute;hoz fogott.</p>
<p>A le&aacute;nynak dics&eacute;rte a leg&eacute;nyt, a leg&eacute;nynek magasztalta a le&aacute;nyt, s &uacute;gy tudta forgatni a dolgot, hogy amikor az istenadt&aacute;k m&aacute;r minden szav&aacute;ra r&aacute;hagyt&aacute;k, hogy &uacute;gy van. ahogy Zsuzs&aacute;nna n&eacute;ni mondja: akkor egyszerre r&aacute;fogta, hogy tulajdonk&eacute;pen mindent azok mondtak s &#337; csak a visszhangjok volt. Vitte azut&aacute;n a h&iacute;rt sietve. Hallj&aacute;tok-e, asszonyok, a Kert&eacute;sz&eacute;k Link&aacute;ja csak&uacute;gy pirul, ha a P&eacute;ry Bal&aacute;zs nev&eacute;t kiejtik el&#337;tte; az a Bal&aacute;zs gyerek meg nyiltan megvallja, hogy agyonl&ouml;vi mag&aacute;t, ha neki nem adj&aacute;k Link&aacute;t.</p>
<p>Az ilyen besz&eacute;d &uacute;gy elterjedt huszonn&eacute;gy &oacute;ra alatt, hogy az &ouml;reg Kert&eacute;sz Muki meghatva sietett P&eacute;ry Bal&aacute;zshoz:&mdash;No de kedves &ouml;cs&eacute;m, micsoda dolog m&aacute;r ez? hogy besz&eacute;lhett&eacute;l olyan bolondokat? legyen eszed &eacute;s&mdash;<i>merszed!</i> (ezt a sz&oacute;t megnyomta), csak b&aacute;tran, nyilatkozz&aacute;l; ha m&aacute;r annyira vagytok, &eacute;n nem t&ouml;r&ouml;m meg a sz&iacute;veteket: semmi j&oacute;nak sem vagyok &eacute;n elront&oacute;ja.</p>
<p>P&eacute;ry Bal&aacute;zs azut&aacute;n maga sem tudta, hogy s mint, csak arra eszm&eacute;lt, hogy visszavonhatatlanul v&#337;leg&eacute;ny &eacute;s aki a kez&eacute;t h&aacute;laad&oacute; cs&oacute;kra tartja el&eacute;je, az nemes N&aacute;nay Zsuzs&aacute;nna nagyasszony. </p>
<p>Minthogy pedig a siker mindent szentes&iacute;t, &eacute;s v&eacute;g&uuml;l minden &uacute;j fejk&ouml;t&#337; tulajdonk&eacute;pen az eg&eacute;sz emberis&eacute;gnek is diadala: teh&aacute;t a nagyasszony d&#337;zs&ouml;lt a tisztess&eacute;gben &eacute;s a respekt&aacute;ltat&aacute;sban, mint az eff&eacute;le sikerek f&#337; sztrat&eacute;g&aacute;ja.</p>
<p>Amikor az inspektor &uacute;r a szomsz&eacute;db&oacute;l &aacute;tj&ouml;tt estefel&eacute; az &#337; kedves &eacute;lete-p&aacute;rj&aacute;&eacute;rt, aki szint&eacute;n legmeghittebb tagja volt a „bizotts&aacute;g”-nak, Bandi b&aacute;csi ezzel fogadta:&mdash;Ha j&oacute;l sejtem, a maga unoka&ouml;cscs&eacute;t, azt az irnokot is h&aacute;zas&iacute;tj&aacute;k m&aacute;r ezek odabent; t&ouml;bbsz&ouml;r kicsend&uuml;lt a Bihari n&eacute;v, pedig nem is valami nagyon hallgat&oacute;dztam.</p>
<p>*</p>
<p>Ez ut&aacute;n a h&ouml;lgy-&uuml;l&eacute;s ut&aacute;n egy teljes h&eacute;tig m&eacute;ly csend volt a k&ouml;rny&eacute;ken; a rendes bizotts&aacute;gi uzsonn&aacute;val most m&aacute;s valaki volt soros; az els&#337; &iacute;rnok pedig kint s&oacute;hajtozott a berki gazdas&aacute;gban, amelyb&#337;l elhal&aacute;lozott az &ouml;reg kaszn&aacute;r s &iacute;gy s&uuml;rg&#337;sen kellett helyettes&iacute;teni.</p>
<p>A szeg&eacute;ny fi&uacute;nak sem &eacute;jjele sem nappala nem volt, nyugtalan aggodalm&aacute;t&oacute;l, hogy h&aacute;tha m&eacute;gis hi&aacute;ba minden s a szerelmes&eacute;t mind&ouml;r&ouml;kre elragadja, t&#337;le a sz&uuml;l&#337;i zsarnoks&aacute;g. Nappal a vonul&oacute; felh&#337;ket n&eacute;zegette; vel&ouml;k &uuml;zent haza, a kis vir&aacute;gos kert t&aacute;j&eacute;k&aacute;ra; &eacute;jjel a holdvil&aacute;got kis&eacute;rte mereng&#337; lelk&eacute;vel &eacute;s ha az esti lepk&eacute;k l&aacute;gy r&ouml;pt&eacute;t megsejtette: felriadt t&#337;le, hogy a k&ouml;vetkez&#337; percben megint k&eacute;pzel&#337;dve lesse a szell&#337;t, amely t&eacute;tov&aacute;n k&oacute;borolt a puszt&aacute;n &eacute;s a Jol&aacute;nka nev&eacute;t sugdosta a f&uuml;l&eacute;be.</p>
<p>&Eacute;ppen ideje volt, hogy elk&ouml;vetkezz&eacute;k a szombat, amikor szem&eacute;lyes jelent&eacute;st&eacute;telre kellett bevonulnia a princip&aacute;lis-nagyb&aacute;csi el&eacute;. </p>
<p>Az inspektor elcsud&aacute;lkozva b&aacute;mult r&aacute;, amikor megl&aacute;tta:&mdash;Hallod-e, te fi&uacute;, megsov&aacute;nyodt&aacute;l &aacute;m odakint;&mdash;olyan halv&aacute;ny vagy, mintha hideglel&#337;s voln&aacute;l, mi bajod?</p>
<p>Az irnok les&uuml;t&ouml;tte a szem&eacute;t.</p>
<p>&mdash;Rosszul f&#337;znek a puszt&aacute;n,&mdash;mormolta zavartan.</p>
<p>&mdash;Nekem, k&uuml;l&ouml;nben semmi bajom sincsen.</p>
<p>&mdash;Noh&aacute;t ne is legyen, mert nem tudom, mit sz&oacute;l majd hozz&aacute;d a menyasszonyod;&mdash;Zsuzs&aacute;nna n&eacute;ninek, &uacute;gy hallom, veled is terve van m&aacute;r.</p>
<p>&mdash;J&eacute;zus M&aacute;ria!&mdash;t&ouml;rt ki a szeg&eacute;ny fiatalemberb&#337;l a k&eacute;ts&eacute;gbees&eacute;s, mert nem volt neh&eacute;z kital&aacute;lnia, hogy ez a terv aligha egyezik az &#337; rem&eacute;nys&eacute;g&eacute;vel.</p>
<p>&mdash;Ha nem tudsz r&oacute;la, akkor ezut&aacute;n is hallgass;&mdash;&eacute;n semmit sem sz&oacute;ltam,&mdash;mondta az inspektor kiss&eacute; megszeppenve.&mdash;Engem bele ne keverj valami pletyk&aacute;ba.</p>
<p>Azzal r&aacute;t&eacute;rt a hivataloskod&aacute;sra, amelylyel mihamarabb v&eacute;gzett. Hogy az &ouml;ccse ne faggathassa, egy-kett&#337;re kint is volt azut&aacute;n az irod&aacute;b&oacute;l. Bihari pedig k&eacute;ts&eacute;gbeesve &uuml;lt neki a lev&eacute;l&iacute;r&aacute;snak &eacute;s nem telt bele negyed &oacute;ra, a di&aacute;k m&aacute;r ott kiab&aacute;lta torkaszakadt&aacute;b&oacute;l a liciums&ouml;v&eacute;ny mellett:</p>
<p>„Trans apud adversus quarto junguntur et ante”...</p>
<p>De m&aacute;r ak&aacute;r az&eacute;rt, mert a kis Madonna &eacute;ppen most nem mozdulhatott ki &eacute;szrev&eacute;tlen&uuml;l; ak&aacute;r mert m&eacute;g nem volt itt a hexameter-b&uuml;fl&aacute;z&aacute;s rendes ideje &eacute;s &iacute;gy nem gondolt r&aacute; odabent senki sem: a szeg&eacute;ny fiucska sok&aacute;ig hi&aacute;ba er&#337;lk&ouml;d&ouml;tt. M&aacute;r a torka is kisz&aacute;radt a folytonos „skand&aacute;l&aacute;st&oacute;l”, ahogy agyon meg agyongy&ouml;t&ouml;rt klasszikus tudom&aacute;ny&aacute;t mind t&uuml;relmetlenebb&uuml;l hirdette. Minden &uacute;jabb recit&aacute;l&aacute;s&aacute;ban jobban benne volt, hogy: „hallod-e te odabent, gyere m&aacute;r ki, mert mindj&aacute;rt &uacute;gy elhaj&iacute;tom ezt a bokr&eacute;t&aacute;t, hogy jobban sem kell”.</p>
<p>Ezer szerencs&eacute;re a legv&aacute;ls&aacute;gosabb pillanatban, amikor v&eacute;gk&eacute;p feltette volt mag&aacute;ban, hogy egyszern&eacute;l t&ouml;bbsz&ouml;r m&aacute;r nem kiab&aacute;l, m&eacute;gis csak hallatszottak azok a bizonyos siet&#337; l&eacute;p&eacute;sek. Amint a kis ajt&oacute; ny&iacute;lott, a di&aacute;k sem volt rest, j&oacute;l, odac&eacute;lozott a lapt&aacute;v&aacute; gy&#369;rt bokr&eacute;t&aacute;val &eacute;s&mdash;puff! meghaj&iacute;totta vele&mdash;<i>nemes N&aacute;nay Zsuzs&aacute;nn&aacute;t</i>, aki vakt&aacute;ban kapta el a k&uuml;l&ouml;n&ouml;s adjon Istent.</p>
<p>S&oacute;b&aacute;lv&aacute;nyny&aacute; meredten n&eacute;ztek egym&aacute;sra egy p&aacute;r pillanatig; v&eacute;gre is Zsuzs&aacute;nna n&eacute;ninek j&ouml;tt meg el&#337;bb a szava.</p>
<p>&mdash;Mit csin&aacute;lsz itt, te gyerek? Mit ord&iacute;tozol &uacute;gy &eacute;ppen mi el&#337;tt&uuml;nk? H&aacute;t ez a bokr&eacute;ta mit jelent? </p>
<p>A bokr&eacute;ta emleget&eacute;se mag&aacute;hoz t&eacute;r&iacute;tette a di&aacute;kot. Iszen &eacute;ppen a bokr&eacute;ta itt a baj,&mdash;a t&ouml;bbi mind mell&eacute;kes.&mdash;Mintha l&aacute;thatatlan k&eacute;z p&ouml;rd&iacute;tett volna rajta egyet, olyat l&oacute;dult. Azut&aacute;n minden v&aacute;lasz n&eacute;lk&uuml;l elkezdett futni hazafel&eacute;, ahogy csak b&iacute;rt.</p>
<p>Ha eddig semmi k&uuml;l&ouml;n&ouml;sre sem gondolt volna is a nagyasszony: most m&aacute;r nagyon furcs&aacute;lta az esetet &eacute;s &ouml;szt&ouml;nszer&#369;leg kezdte vizsg&aacute;lgatni a szegf&#369;csom&oacute;t. A sok t&eacute;p&aacute;sz&aacute;st&oacute;l bizony bomladozott m&aacute;r az &eacute;s kil&aacute;tszott bel&#337;le a k&ouml;z&eacute;je rejtett lev&eacute;l cs&uuml;cske. Zsuzs&aacute;nna n&eacute;ni &uacute;gy csapott le arra v&eacute;kony hossz&uacute; ujjaival, mint a ver&eacute;bre a karvaly.</p>
<p>Amikor a k&uacute;sza levelet olvasni kezdte, nyomban sz&iacute;nt v&aacute;ltoztatott &eacute;s h&aacute;romszor is megd&ouml;rzs&ouml;lte a szem&eacute;t, hogy vajjon j&oacute;l l&aacute;t-e.&mdash;Az istentelen macskakapar&aacute;ssal sehogysem b&iacute;rt el&eacute;gg&eacute; hamar elk&eacute;sz&uuml;lni, pedig a t&uuml;relme v&eacute;gk&eacute;pen fogyt&aacute;n volt m&aacute;r. Egyet gondolt, f&ouml;ldh&ouml;z csapta a bokr&eacute;t&aacute;t &eacute;s azon m&oacute;don, haragos hev&uuml;let&eacute;ben, &aacute;trohant az inspektor&eacute;khoz, nem is sejtve, hogy mindezt k&eacute;ts&eacute;gbeesve figyeli Jol&aacute;nka az egyik zsalu m&ouml;g&uuml;l.</p>
<p>&mdash;J&oacute; napot, szomsz&eacute;d uram! Szervusz Juci!&mdash;f&ouml;rmedt a meglepett h&aacute;zasp&aacute;rra, amikor megpillantotta az eg&eacute;sz famili&aacute;t a nagy eperfa alatt, ahol gy&eacute;k&eacute;nyzs&ouml;lly&eacute;k kin&aacute;ltak k&eacute;nyelmes pihen&eacute;st. </p>
<p>&mdash;Mit sz&oacute;lnak ehhez? Olvassa csak, szomsz&eacute;d!&mdash;&eacute;s mialatt a levelet m&eacute;rges mozdulattal ny&uacute;jtotta oda az inspektornak, panaszt tett Janik&aacute;ra az &eacute;desanyja el&#337;tt:&mdash;no iszen Juci, te is sz&eacute;pen neveled a gyerekedet!</p>
<p>De m&eacute;g miel&#337;tt a bar&aacute;tn&eacute;ja felelhetett volna, megint az inspektornak szegezte haragja d&aacute;rd&aacute;j&aacute;t&mdash;Mit sz&oacute;l ehhez szomsz&eacute;d? Ki &iacute;rta ezt? Mi ez?!&mdash;k&eacute;rdezte zuhatagos indulattal.</p>
<p>Az inspektor igen nyugodtan mondta:&mdash;Isten hozta, &eacute;des nagyasszonyom; tess&eacute;k le&uuml;lni n&aacute;lunk, hogy az &aacute;lmunkat el ne vigye; ha megengedi, vissz&aacute;j&aacute;r&oacute;l felelek a k&eacute;rd&eacute;seire, mert &iacute;gy k&ouml;nnyebb nekem. Biz ez, (itt a lev&eacute;lre mutatott), &uacute;gy l&aacute;tom, szerelmes lev&eacute;l; ha a szemem nem csal, akkor az &eacute;n szeleburdi unoka&ouml;cs&eacute;m &iacute;rta; hogy pedig mit sz&oacute;lok hozz&aacute;? Azt, kedves nagyasszonyom, hogy fene j&oacute; &iacute;zl&eacute;se van a k&ouml;ly&ouml;knek; az &#337; hely&eacute;n magam sem igen cselekedn&eacute;m m&aacute;sk&eacute;p.</p>
<p>Nemes N&aacute;nay Zsuzs&aacute;nna nagy l&eacute;lekzetet vett, amib&#337;l sejteni lehetett, hogy egy szusszal hosszabb v&aacute;laszra k&eacute;sz&uuml;l; de az inspektor m&eacute;g nem fejezte be.&mdash;Tess&eacute;k elhinni, mondta, nem is olyan rossz p&aacute;rti az a fi&uacute;; &eacute;ppen most fogja kinevezni a gr&oacute;f a berki gazdas&aacute;gba rendes tisztnek; &#337; r&aacute; mag&aacute;ra is n&eacute;z egy p&aacute;r hold j&oacute; fekete f&ouml;ld, ha a sz&uuml;lei behunyj&aacute;k a szem&ouml;ket. Magam pedig elmondhatom r&oacute;la, hogy mindenk&eacute;pen der&eacute;k, becs&uuml;letes fi&uacute;.&mdash;Gyere csak ide, te G&eacute;za te!&mdash;ki&aacute;ltotta az irnokra, aki a kert fel&eacute; suny&iacute;tott.</p>
<p>Amikor a leg&eacute;ny az er&eacute;lyes h&iacute;v&aacute;sra a t&aacute;rsas&aacute;ghoz sietett, Zsuzs&aacute;nna n&eacute;ni elkapta el&#337;le a kez&eacute;t, hogy meg ne cs&oacute;kolja. De az inspektort ez sem zavarta.</p>
<p>&mdash;Hallod-e, mondta, k&eacute;rd meg csak hamar a nagyasszonyt&oacute;l a Jol&aacute;nka kez&eacute;t; majd sz&oacute;lunk melletted egy p&aacute;r j&oacute; sz&oacute;t mink is. Addig &uuml;sd a vasat, amig meleg.</p>
<p>Ebben a percben futott &aacute;t Jol&aacute;nka lelkendezve; m&aacute;r nem b&iacute;rt a f&eacute;lelm&eacute;vel otthon egymag&aacute;ban. Amikor &iacute;gy l&aacute;tta egy&uuml;tt a t&aacute;rsas&aacute;got, se sz&oacute;, se besz&eacute;d, oda &aacute;llt G&eacute;za mell&eacute; s b&aacute;tran n&eacute;zett az anyja szeme k&ouml;z&eacute;.&mdash;Vagy &#337; hozz&aacute; megyek &eacute;desany&aacute;m, vagy senkihez sem!&mdash;mondta elsz&aacute;ntan. </p>
<p>Az inspektorn&eacute; szelid mosolylyal simogatta meg a nagyasszonyt.&mdash;Ne haragudj&aacute;l Zsuzsik&aacute;m lelkem, de ez egyszer a <i>bizotts&aacute;g</i> a h&aacute;tad m&ouml;g&ouml;tt d&ouml;nt&ouml;tt &eacute;s ezt &iacute;gy hat&aacute;rozta el.</p>
<p>&mdash;Vagy &uacute;&uacute;gy?!&mdash;fujta ki mag&aacute;b&oacute;l Zsuzs&aacute;nna n&eacute;ni az elk&eacute;pedt csud&aacute;lkoz&aacute;st;&mdash;akkor mit sz&oacute;lhatok &eacute;n m&eacute;g? Ha csak arra nem k&eacute;rlek sz&eacute;pen, hogy a lakodalomra engem is h&iacute;vjatok meg... Hanem az &aacute;ltal&aacute;nos &ouml;rvendez&eacute;s k&ouml;zt sem b&iacute;rta meg&aacute;llani, hogy amikor a di&aacute;k ott ugrabugr&aacute;lt k&ouml;r&uuml;l&ouml;tte, meg ne h&uacute;zza a f&uuml;l&eacute;t.</p>
<hr>
<h2><a id="a2"></a>LEPK&Eacute;K A R&Oacute;ZSA K&Ouml;R&Uuml;L</h2>
<p>A Ludas-cs&aacute;rda ott van valahol a Nagy-Hortob&aacute;gy sz&eacute;l&eacute;n, Ohat ir&aacute;ny&aacute;ban, ahonnan Csege fel&eacute; fut a v&eacute;gehosszatlan pusztai &uacute;t. Ez a cs&aacute;rda is &uacute;j&iacute;t&aacute;s m&aacute;r a legend&aacute;s Hortob&aacute;gy hat&aacute;r&aacute;n, amelynek sz&aacute;zezer holdas s&iacute;ks&aacute;ga valamikor &uacute;gy ny&uacute;jt&oacute;dzott egyv&eacute;gben, megszak&iacute;tatlanul, mint a messzir&#337;l j&ouml;v&#337; l&aacute;gy s&oacute;hajt&aacute;s. Az ilyen szabad puszt&aacute;kon nincs is igazi sz&eacute;lcsend sohasem. Ha a z&aacute;mi puszt&aacute;n legeltet&#337; guly&aacute;s haj&aacute;ba beleturk&aacute;l a d&eacute;lr&#337;l sz&aacute;ll&oacute; ny&aacute;ri fuvallat, &uacute;gy oson onnan tov&aacute;bb, nesztelen&uuml;l, hogy meg sem &aacute;ll a cserepesi, meg a kishortob&aacute;gyi cs&aacute;rd&aacute;ig; pedig azok m&aacute;r ott vannak j&oacute;l t&uacute;l a Nagy-M&aacute;t&aacute;n, Szabolcs alatt.</p>
<p>A Nagy-Hortob&aacute;gy sz&#369;ztest&eacute;nek szepl&#337;telens&eacute;ge ma m&aacute;r csak legenda. &Aacute;lland&oacute; tany&aacute;k &eacute;s &eacute;p&uuml;letek vannak a d&eacute;lib&aacute;b ez &#337;si haz&aacute;j&aacute;ban, ahol valamikor csak a hortob&aacute;gyi cs&aacute;rda volt az utas pihentet&#337;je. Onnan k&ouml;r&ouml;sk&ouml;r&uuml;l minden&uuml;tt hallgat&oacute; r&oacute;n&aacute;n kalandozik a szem. Ott ter&uuml;l a Ludas-r&eacute;t, meg a Pap-ere; tavasszal hull&aacute;mos tenger mind a kett&#337;, meleg ny&aacute;ron meg sz&aacute;raz sivatag, amelyet az asz&aacute;ly halv&aacute;nys&aacute;ga fest fak&oacute;v&aacute;, am&iacute;g egy-egy j&oacute;tev&#337; z&aacute;por azon hamarj&aacute;ban &uacute;j zsend&uuml;l&eacute;sre nem serkenti a nagy sz&aacute;razs&aacute;ghoz szokott sz&eacute;ki n&ouml;v&eacute;nyzetet.</p>
<p>A Ludas-cs&aacute;rda a Ludas-r&eacute;t sark&aacute;ban gubbaszkodik, az ohati f&ouml;ldek fordul&oacute;j&aacute;n, ahonnan a p&aacute;sztorn&eacute;p elt&eacute;rhet tetsz&eacute;se szerint Egyeknek, vagy Cseg&eacute;nek, ha a Hortob&aacute;gyr&oacute;l j&oacute;sz&aacute;got hajt &aacute;t ide, vagy amoda. A cs&aacute;rd&aacute;s maga csak olyan f&eacute;lig ember; se eleven, se h&oacute;tt; mindig beteg &eacute;s bag&oacute;s pip&aacute;j&aacute;n kiv&uuml;l se Istene, se testilelki egy&eacute;b &ouml;r&ouml;me nincsen. Hanem a feles&eacute;ge! - az m&aacute;s.</p>
<p>Azt Szabolcs v&aacute;rmegye Ny&iacute;rs&eacute;ge termett&eacute; ritkasz&eacute;p vir&aacute;gsz&aacute;lnak, s amikor az &ouml;reg cs&aacute;rd&aacute;s r&aacute;akadt, akkor m&aacute;r - &uacute;gy hirlelt&eacute;k - a harmadik ur&aacute;t&oacute;l szakadt volt el, ahogy a pitypang b&oacute;bit&aacute;ja rep&uuml;l a szesz&eacute;lyes szell&#337; karj&aacute;n, amely az „asszonyh&#369;s&eacute;g” utols&oacute; &aacute;llhatatlan d&iacute;sz&eacute;t cseni-lopja.</p>
<p>J&oacute;m&oacute;d&uacute; ember volt a cs&aacute;rd&aacute;s, - emiatt „megtetszett” a menyecsk&eacute;nek, aki &eacute;ppen ilyen cs&ouml;ndes &ouml;regre v&aacute;gyott, hogy ann&aacute;l bizonyosabb legyen a szabads&aacute;ga. De Vit&aacute;s M&aacute;ty&aacute;s uram akkor m&eacute;g nem esett eg&eacute;szen a feje l&aacute;gy&aacute;ra; j&oacute;l sejtette, honnan f&uacute;j a sz&eacute;l; azt eszelte ki, hogyha m&aacute;r igazi vadmadarat fog, olyan kalitk&aacute;t szerez neki, amelyben az a kiv&aacute;gy&oacute; mad&aacute;r se t&uacute;ls&aacute;gos rabs&aacute;got ne szenvedjen, se nagy szabads&aacute;gokkal vissza ne &eacute;lhessen. &Iacute;gy lett cs&aacute;rd&aacute;s a Ludason; - messzire minden &aacute;lland&oacute; veszedelm&eacute;t&#337;l az asszony megkis&eacute;rtet&eacute;s&eacute;nek. Aki ott megfordult, az j&ouml;tt is, ment is, tov&aacute;bb. M&eacute;g egy &eacute;jszak&aacute;ra sem lehetett ott megh&aacute;lni, vend&eacute;gsz&aacute;ll&aacute;s hijj&aacute;n. Csak olyan &uacute;tbaes&#337; st&aacute;ci&oacute; volt a cs&aacute;rda; egy fujtat&aacute;sra, egy etet&eacute;sre-itat&aacute;sra val&oacute;.</p>
<p>Amikor bek&ouml;lt&ouml;ztek, akkor m&eacute;g megj&aacute;rta Vit&aacute;s uram &aacute;llapota, Akkor m&eacute;g el&eacute;gg&eacute; „b&iacute;rta mag&aacute;t”. Eg&eacute;szs&eacute;ge, ereje el&eacute;g volt a munk&aacute;j&aacute;hoz k&eacute;pest, ami nem &aacute;llott sokb&oacute;l. Jobb&aacute;ra csak leste a vend&eacute;get, j&ouml;n-e valamerr&#337;l; - pip&aacute;zott ak&ouml;zben &eacute;s n&eacute;zte az asszonyt, f&eacute;lszemmel; r&aacute;-r&aacute;sand&iacute;tott s gy&ouml;ny&ouml;rk&ouml;d&ouml;tt benne, &uacute;gy, hogy az ne is vegye &eacute;szre.</p>
<p>Az asszony volt a v&eacute;n cs&aacute;rd&aacute;s jobb keze mindenben, s&#337;t n&eacute;ha a bal is, meg ak&aacute;r mind a k&eacute;t l&aacute;ba is. Mert f&uuml;rge &eacute;s &uuml;gyes volt, hamar tan&uacute;lt s olyan sz&iacute;vesen gyakorolta a vend&eacute;gszeretetet, hogy m&aacute;r ez&eacute;rt is erre ker&uuml;lt az utas, ha tehette; - pedig a legyesked&#337;nek, az ura el&#337;tt, t&uuml;ntet&#337;en a kez&eacute;re &uuml;t&ouml;tt: r&aacute;tarti volt, - nem lehetett vele m&aacute;sk&eacute;pen „tr&eacute;f&aacute;lni”, hacsak nem sz&eacute;p sz&oacute;val.</p>
<p>Az ura dics&eacute;rgette:</p>
<p>&mdash;J&oacute;l van, Anica lelkem, r&oacute;zsasz&aacute;l vagy; t&uuml;sk&eacute;s, ahogy r&oacute;zs&aacute;hoz illik;&mdash;&Iacute;gy van j&oacute;l!</p>
<p>Hanem arra m&eacute;g sem gondolt, hogy az ilyen ritka vir&aacute;gsz&aacute;l, &eacute;ppen mert egymaga van, messze k&ouml;rny&eacute;kr&#337;l idecsalogat minden cs&eacute;lcsap lepk&eacute;t; a hortob&aacute;gyi p&aacute;sztorn&eacute;p fiatalja pedig, a bojt&aacute;rs&aacute;g, mind ilyen. Csik&oacute;snak-guly&aacute;sn&aacute;k lova is van; an&eacute;lk&uuml;l a nagy hat&aacute;rtalans&aacute;gon vil&aacute;gg&aacute; mehetne a kis&eacute;rtetl&aacute;t&oacute; j&oacute;sz&aacute;g. De m&eacute;g a juh&aacute;sz is a r&eacute;gi m&oacute;di szerint &uuml;t&ouml;tt nagyot a szamara fej&eacute;re, ha nem sietett el&eacute;gg&eacute;, amikor a Ludas-cs&aacute;rda fel&eacute; ir&aacute;nyodtak.</p>
<p>Vit&aacute;s uram csak azt vette &eacute;szre, hogy kezd az esti, s&#337;t a k&eacute;s&#337; esti vend&eacute;g megakadni a cs&aacute;rd&aacute;ja szell&#337;s iv&oacute;j&aacute;ban. Nem a rendes fuvarosn&eacute;p k&ouml;z&uuml;l ker&uuml;lt ki az ilyen, hanem &uacute;gy termett itt l&oacute;h&aacute;ton, v&aacute;ratlanul, mint a hirtelen t&aacute;mad&oacute; fergeteg. Egyik-m&aacute;sik olyan habz&oacute; lovon r&uacute;gtatott a cs&aacute;rda el&eacute;, hogy a pejlovat is sz&uuml;rk&eacute;nek mutatta a r&oacute;la szakad&oacute; tajt&eacute;k; a sz&uuml;rke meg szinte elfakult a p&aacute;rolg&oacute; izzads&aacute;gnak miatta; f&uacute;jt mindegyik s remeg&#337; horpasza csak&uacute;gy zih&aacute;lt; m&eacute;g &aacute;llt&aacute;ban is egyre riadozott a nagy fut&aacute;s ut&aacute;n. Hisz&#39; messzir&#337;l j&ouml;tt.</p>
<p>Hogy honnan, azzal a gazd&aacute;ja nem igen sz&aacute;molt be. Mag&aacute;val az &ouml;reg cs&aacute;rd&aacute;ssal k&uuml;l&ouml;nben sem sokat &aacute;lltak sz&oacute;ba. Valamennyi a cs&aacute;rd&aacute;sn&eacute; k&ouml;r&uuml;l lebzselt. Eleinte csak &uacute;gy mag&aacute;ban furcs&aacute;lta a dolgot Vit&aacute;s uram; de azt&aacute;n r&aacute;morgott a tolakod&oacute;bbj&aacute;ra: - j&oacute;raval&oacute; bojt&aacute;rnak kint a puszt&aacute;n ilyenkor a helye!</p>
<p>Hamar meg&eacute;rttett&eacute;k vele, hogy az &#337; neve: „hallgass”. Az egyik, akit csak Sanyi n&eacute;ven ismert, - a guly&aacute;s, - azzal v&aacute;gott vissza, hogy &aacute;lmos kuvasznak pedig vackon a helye; - a m&aacute;sik, a csik&oacute;s, az meg biztatta, hogyha k&aacute;nt&aacute;lni van kedve, menjen k&aacute;ntornak N&aacute;dudvarra, k&uuml;l&ouml;nben megeshetik, hogy reggelre kigyulad a cs&aacute;rda, ha m&eacute;g arra sem j&oacute;, hogy egy ital bort kapjon benne a szomjas p&aacute;sztorember. Ennek a homlok&aacute;n sz&eacute;les has&iacute;t&aacute;s volt; fokost&oacute;l-e, bicsk&aacute;t&oacute;l-e, ki tudn&aacute;. De l&aacute;tszott rajta, hogy nem olyanfajta, akinek hi&aacute;ba j&aacute;r a sz&aacute;ja.</p>
<p>A cs&aacute;rd&aacute;s jobbnak l&aacute;tta, ha mag&aacute;ba nyeli, amit gondolt. K&eacute;rd&#337;n pislogott a menyecsk&eacute;re, hogy az meg mit sz&oacute;l hozz&aacute;. Nem sz&oacute;lt az semmit sem. N&eacute;ma volt, mint az apr&oacute;hal a megdagadt Hortob&aacute;gy-foly&oacute;ban, amelynek csillan&oacute; siet&#337; vize kereszt&uuml;lfutott a nagy puszt&aacute;n. Csak a szeme besz&eacute;lt; de olyan titkos nyelven, ahogy a v&aacute;ndorfelh&#337; besz&eacute;lget egym&aacute;ssal, amikor kerget&#337;dzik odafent s az alkonyati nap cs&oacute;kj&aacute;t&oacute;l pirosan, hivogatja a t&aacute;rs&aacute;t ismeretlen gy&ouml;ny&ouml;r&#369; t&aacute;jak fel&eacute;. amelyeket innen al&oacute;lr&oacute;l bizony m&eacute;g sejteni sem lehet.</p>
<p>A menyecske hozta a porci&oacute;kat, a hossz&uacute;nyak&uacute; &uuml;vegeket a szomjasoknak; - nevet&#337; szeme felelt az incselked&#337; bojt&aacute;roknak.</p>
<p>&mdash;Mi az?&mdash;k&eacute;rdezte n&eacute;ha a cs&aacute;rd&aacute;s nyugtalanul.</p>
<p>&mdash;Ejnye, h&aacute;t l&eacute;gy volt benne!&mdash;morgott a csik&oacute;s &eacute;s kiloccsantott egy h&ouml;rpent&eacute;snyit az &uuml;vegb&#337;l: r&aacute; is csapott az asztalra, hogy csak&uacute;gy csattogott. Mit k&eacute;rdezi?</p>
<p>A menyecske &uacute;gy n&eacute;zett a haragos leg&eacute;nyre, hogy az att&oacute;l mindj&aacute;rt megjuh&aacute;szodott s mentegette mag&aacute;t:&mdash;nem baj no, sok ott a l&eacute;gy, ahol sok a j&oacute;sz&aacute;g.</p>
<p>&mdash;Sok &aacute;m a piaci l&eacute;gy,&mdash;d&uuml;nyny&ouml;gte a cs&aacute;rd&aacute;s, de nem merte hangosan mondani. Csak figyelte azut&aacute;n, - erre ugyan r&aacute;&eacute;rt,&mdash;hogy &aacute;csorog az asszony estefel&eacute; a cs&aacute;rda el&#337;tt &eacute;s eln&eacute;z a messzes&eacute;gbe, ahol pedig nem igen volt egy&eacute;b l&aacute;tnival&oacute;, mint egy-egy k&uacute;tg&eacute;m. Arra sand&iacute;tott a cs&aacute;rd&aacute;s is titokban. M&eacute;g a tenyer&eacute;t is a szeme el&eacute; tolta ellenz&#337;nek, - h&aacute;tha &uacute;gy jobban l&aacute;tna. L&aacute;thatta, hogy esteledik lassan a ragyog&oacute; s&iacute;ks&aacute;gon, ahol az aranyk&ouml;d&ouml;k olyan csud&aacute;latosan tudnak elb&aacute;mulni, mihelyt a nap a nyugati &eacute;g felh&#337;ibe takar&oacute;dzik. Azok a felh&#337;k n&eacute;ha ut&aacute;na omlottak a f&eacute;nyes napt&aacute;ny&eacute;rnak s olyankor megtisztult t&#337;l&ouml;k az &eacute;g alja. A Nagy-Hortob&aacute;gy mintha ott folytat&oacute;dott volna az &eacute;gi mez&#337;s&eacute;gen, csakhogy m&eacute;g sokkal &uuml;d&eacute;bb z&ouml;lden, mint idelent. N&eacute;ha pedig elindultak a felh&#337;k al&oacute;lr&oacute;l f&ouml;lfel&eacute; &eacute;s s&ouml;t&eacute;t pal&aacute;stot bor&iacute;tottak az &uacute;tjokra, amelynek a v&eacute;g&eacute;t, ki tudja, hol &eacute;rik majd. Nagyon sz&eacute;p volt ezt n&eacute;zni s a cs&aacute;rd&aacute;s n&eacute;zte volna is sz&iacute;vesen, ha nem az lett volna a v&eacute;ge, hogy egyszerre csak felt&#369;nt a r&oacute;n&aacute;n egy s&ouml;t&eacute;t pont, amely felh&#337;nek nagyon is kicsiny volt &eacute;s nagyon idelent mozgott, errefel&eacute;; azut&aacute;n n&#337;tt-n&#337;tt, mindaddig, am&iacute;g csak lovasemberr&eacute; nem v&aacute;lt. Olyankor a cs&aacute;rd&aacute;sn&eacute; befordult a k&uuml;sz&ouml;br&#337;l a kis torn&aacute;cra, onnan az iv&oacute;ba, mintha semmir&#337;l sem tudna. Az &eacute;rkez&#337; vend&eacute;get Vit&aacute;s uramnak kellett fogadni, k&ouml;sz&ouml;nteni, beljebb tess&eacute;kelni; ilyenkor a podagr&aacute;ja ki&uacute;jult; a bels&#337; m&eacute;regt&#337;l &ouml;sszeh&uacute;zta a k&ouml;szv&eacute;ny a derek&aacute;t; r&aacute;fogta, hogy az&eacute;rt k&aacute;romkodik.</p>
<p>Pr&oacute;b&aacute;lta megszokni, de biz&#39; nem b&iacute;rta. T&#369;rt, mert musz&aacute;j volt. M&aacute;r azt is megfigyelte, mikor k&eacute;sz&uuml;l &uuml;nnep a cs&aacute;rda k&ouml;r&uuml;l; pedig a kalend&aacute;riumi szentekkel nem sokat t&ouml;r&#337;d&ouml;tt. Az asszony tudniillik n&eacute;ha &uacute;gy kics&iacute;pte mag&aacute;t h&eacute;tk&ouml;znap is, hogy nem j&oacute; volt r&aacute;n&eacute;zni. Egy-k&eacute;t fordul&oacute;ra &uacute;gy meg tudott sz&eacute;p&uuml;lni, form&aacute;sodni, hogy a cs&aacute;rd&aacute;s csak a fej&eacute;t cs&oacute;v&aacute;lgatta r&aacute;, mint a nyaktekercs. Nem sok kellett az ilyen &aacute;tvedl&eacute;shez a menyecsk&eacute;nek; egyszerre csak ott volt ingv&aacute;llban, feszes szokny&aacute;csk&aacute;ban, a nyak&aacute;n kal&aacute;rissal, a l&aacute;b&aacute;n cipell&#337;vel, a haj&aacute;t egy fog&aacute;ssal felsodr&iacute;totta kontyba s tarka keszken&#337;t k&ouml;t&ouml;tt r&aacute; h&aacute;tul csokorba; el&#337;l meg kih&uacute;zg&aacute;lta al&oacute;la a rakonc&aacute;tlankod&oacute; d&uacute;s f&uuml;rt&ouml;ket, v&eacute;g&uuml;l belepillantott a t&uuml;k&ouml;rbe s mosolygott. A szeg&eacute;ny bojt&aacute;rleg&eacute;ny megszomjazhatott att&oacute;l egy&eacute;bre is, nemcsak a vink&oacute;ra. </p>
<p>Mindezek miatt folyv&aacute;st rossz volt az &aacute;lma Vit&aacute;s M&aacute;ty&aacute;s uramnak. Igaz, hogy &ouml;reg embernek kev&eacute;s alv&aacute;s is el&eacute;g, de semmi alv&aacute;s m&eacute;gis sok a kev&eacute;sb&#337;l. Pedig ha vend&eacute;g j&ouml;tt, akkor ezzel &eacute;rte be rendesen. Ebbe v&eacute;gk&eacute;pen belerokkant; &iacute;gy lett bel&#337;le se eleven, se h&oacute;tt. Olyan, aki m&aacute;r csak a bag&oacute;s pip&aacute;j&aacute;ban lelte &ouml;r&ouml;m&eacute;t, s akinek minden harmadnap epe&ouml;ml&eacute;se volt.</p>
<p>Az ilyen f&aacute;radt, beteg emberrel ki t&ouml;r&#337;dn&eacute;k? A bojt&aacute;rok t&ouml;r&#337;dtek vele legkev&eacute;sbb&eacute;. Kiv&aacute;lt az a kett&#337;, a barna csik&oacute;s, meg a sz&#337;ke guly&aacute;s. Az egyiket Petinek h&iacute;vt&aacute;k, a m&aacute;sikat Sanyinak. Amaz pejlovon j&aacute;rt, emez sz&uuml;rk&eacute;n. A menyecske mindegyiket sz&iacute;vesen l&aacute;tta; de mindegyiket - m&aacute;skor. &Uacute;gy elrendezte vel&ouml;k, hogy itt sohasem tal&aacute;lkoztak. Egyik a m&aacute;sikr&oacute;l m&eacute;g csak nem is tudott. &Eacute;s ezt &eacute;szrevette az &ouml;reg cs&aacute;rd&aacute;s.</p>
<p>Heteken &aacute;t forgatta a fej&eacute;ben a dolgot &eacute;s hallgatott vele, am&iacute;g csak pontosan meg nem bizonyosodott r&oacute;la, hogy melyik nap az egyik&eacute;, melyik a m&aacute;sik&eacute;; - akkor egyszerre elkezdett a guly&aacute;snak sz&iacute;veskedni.&mdash;Te Sanyi, mondta, amikor a leg&eacute;ny b&uacute;cs&uacute;z&aacute;skor a sz&uuml;rk&eacute;j&eacute;re lend&uuml;lt,&mdash;ez a ti&eacute;d se&#39; rossz l&oacute;; de ha a csik&oacute;s&eacute;t l&aacute;tn&aacute;d, a pejt, az&eacute;t a l&oacute;k&ouml;t&#337;&eacute;t, h&aacute;t az m&eacute;gis k&uuml;l&ouml;nb; az asszony is azt tartja.</p>
<p>&mdash;Micsoda csik&oacute;s?&mdash;k&eacute;rdezte a guly&aacute;s f&ouml;lhorkanva.</p>
<p>&mdash;Noh&aacute;t, aki idej&aacute;r minden h&eacute;ten. Fene leg&eacute;ny, hetyke leg&eacute;ny; ha neked olyan kunkori barna bajuszod volna, te tejf&ouml;l&ouml;sk&eacute;p&uuml; te!</p>
<p>A guly&aacute;s &ouml;sszerezzent. &Uacute;gy megszor&iacute;totta t&eacute;rd&eacute;vel a lova derek&aacute;t, hogy &aacute;gaskodni kezdett. B&aacute;ntotta az &ouml;sszehasonl&iacute;t&aacute;s, mert hogy csakugyan kesely volt sarjadzo bajusza.</p>
<p>&mdash;Oszt&#39; mikor gy&ouml;n az ide?&mdash;k&eacute;rdezte felvillan&oacute; szemmel.</p>
<p>&mdash;Mikor-e? Ha ma cs&uuml;t&ouml;rt&ouml;k van, akkor holnaput&aacute;n bizonyosan itt lesz. Szombat a rendes napja.</p>
<p>&mdash;Ugy-e?!&mdash;a rendes napja?...</p>
<p>&mdash;Az. A rendes napja. De nem szereti, ha olyankor m&aacute;s is erre vet&#337;dik. Maga mulat. Sz&eacute;pen danol; az asszony szereti hallgatni.</p>
<p>&mdash;Hallgatja?... Igaz&aacute;n hallgatja?...</p>
<p>&mdash;De m&eacute;g magam is, h&eacute;k&aacute;s. Ha te &uacute;gy tudn&aacute;l danolni!</p>
<p>&mdash;Majd megpr&oacute;b&aacute;lom, tal&aacute;n tudok,&mdash;d&ouml;rm&ouml;gte a guly&aacute;s.&mdash;Megl&aacute;ssuk, ki tud jobban. Isten</p>
<p>&aacute;ldja meg, cs&aacute;rd&aacute;s b&aacute;csi. J&oacute;jcak&aacute;t kiv&aacute;nok!</p>
<p>Megcsiklandozta a lova v&eacute;kony&aacute;t &eacute;s elrobogott.</p>
<p>A cs&aacute;rd&aacute;sn&eacute; megk&eacute;rdezte odabent az ur&aacute;t: mit besz&eacute;ltetek annyit? de felv&aacute;gt&aacute;k a nyelvedet egyszerre.</p>
<p>&mdash;Majd elmondja Sanyi, ha k&iacute;v&aacute;ncsi vagy r&aacute;. &Eacute;n most alszok egyet. &Ouml;rd&ouml;g vigye az ilyen k&eacute;sei vend&eacute;get.</p>
<p>Aludt is, nem is. Csak &uacute;gy f&eacute;lszemmel. Nvugtalan volt; m&aacute;ris v&aacute;rni kezdte a szombatot. Az a k&ouml;zbees&#337; p&eacute;ntek &uacute;gy elr&ouml;ppent, mintha ott sem lett volna... Az asszonynak nem sz&oacute;lt. Hadd &eacute;rje meglepet&eacute;s. Mert hogy &eacute;rni fogja, arra m&eacute;rget mert volna venni.</p>
<p>Szombat est&eacute;re ki volt cs&iacute;pve a menyecske, mintha &uuml;nnep lett volna. A cs&aacute;rd&aacute;s csak leste, mikor lend&uuml;l m&aacute;r a pitvar el&eacute; s merre tekintg&eacute;l, ahonnan j&ouml;nni kell valakinek, &#337; is k&ouml;r&uuml;lpislogott, &oacute;vatosan, de ink&aacute;bb a m&aacute;sik t&aacute;j&aacute;ra a nagy r&oacute;n&aacute;nak. K&eacute;tfel&#337;l j&ouml;tt k&eacute;t pont. Az egyik vil&aacute;g&iacute;tott a lesz&aacute;ll&oacute; est&eacute;ben; a guly&aacute;s sz&uuml;rk&eacute;je volt az.</p>
<p>Szinte egyszerre &eacute;rtek a cs&aacute;rd&aacute;hoz. Tajt&eacute;kzott a lova mind a kett&#337;nek. Vit&aacute;s M&aacute;ty&aacute;s uram dobog&oacute; sz&iacute;vvel, leste, hogy na most, mi lesz ebb&#337;l. &Ouml;smerte m&aacute;r a csik&oacute;st, a has&iacute;tott homlok&uacute;t; az h&iacute;res vereked&#337; volt. Annak nem sok kellett, hogy a haragos&aacute;nak nekimenjen. Olyan volt, mint a kormosnyak&uacute; fiatal magyar bika, a szilajon nevelt, amely r&ouml;gt&ouml;n &ouml;klel. A guly&aacute;s &eacute;ppen a p&aacute;rja lehetett minden olyanban. amit&#337;l az egyik, vagy t&aacute;n mind a kett&#337; is itt maradhatott ma v&eacute;rbe fagyva.</p>
<p>A cs&aacute;rd&aacute;s az asszonyra pillantott Piros volt az, mint a basar&oacute;zsa. Nem &eacute;rtette a dolgot. Nem v&aacute;rta ide egyszerre mind a kett&#337;t. Szinte hallani lehetett a sz&iacute;ve dobog&aacute;s&aacute;t; de l&aacute;tni nagyon is, mert a k&ouml;nny&#369; ingv&aacute;ll csak&uacute;gy hull&aacute;mzott a kebl&eacute;n.</p>
<p>A k&eacute;t bojt&aacute;r egykett&#337;re lepattant a lov&aacute;r&oacute;l.</p>
<p>Ott &aacute;lltak szemk&ouml;zt &eacute;s egyel&#337;re m&eacute;g csak kiv&aacute;ncsian m&eacute;regett&eacute;k egym&aacute;st a tekintet&ouml;kkel. Vit&aacute;s uramnak a v&eacute;r is a fej&eacute;be sz&aacute;llt; meg sem gondolta, hogy iszen nem &uacute;gy van az, ahogy &#337; nagy indulat&aacute;ban bolondul elk&eacute;pzelte, hogy az &#337; kedv&eacute;&eacute;rt nyomban &ouml;lre-birokra menjen a k&eacute;t vet&eacute;lyt&aacute;rs. &#336; m&aacute;r l&uuml;ktet&#337; agygyal biztatta volna a csik&oacute;st, a guly&aacute;st; „egy-kett&#337;-h&aacute;rom!” - hadd menjenek neki egym&aacute;snak a h&aacute;romra, v&eacute;riv&oacute; j&oacute;kedvvel.</p>
<p>De a k&eacute;t leg&eacute;ny nem ezt cselekedte. Hamarosan elt&uuml;nt arcukr&oacute;l a szilaj dac s csik&oacute;s olyat kurjantott, mintha a m&eacute;nest t&eacute;r&iacute;ten&eacute;:</p>
<p>&mdash;H&aacute;t te hogy ker&uuml;lsz ide, &ouml;csk&ouml;s?&mdash;ki&aacute;ltotta.</p>
<p>A guly&aacute;s a leveg&#337;be dobta a kalapj&aacute;t:</p>
<p>&mdash;Mi sz&eacute;l hord t&eacute;ged erre, te l&oacute;k&ouml;t&#337;?</p>
<p>A cs&aacute;rd&aacute;snak leesett az &aacute;lla; a menyecske pedig f&ouml;ll&eacute;lekzett. Ezek m&aacute;r nem eszik meg egym&aacute;st.</p>
<p>&mdash;Ti &ouml;smer&#337;s&ouml;k vagytok?&mdash;k&eacute;rdezte Vit&aacute;s, uram, nagy szemet meresztve.</p>
<p>&mdash;Hogyne voln&aacute;nk; egy dajk&aacute;l&oacute;-any&aacute;nk volt,&mdash;magyar&aacute;zta a csik&oacute;s.</p>
<p>&mdash;H&aacute;jszen a b&aacute;ty&aacute;m,&mdash;mondta a guly&aacute;s,&mdash;a mostohab&aacute;ty&aacute;m! De hogy ez a pejk&oacute; jobb legyen, mint az &eacute;n sz&uuml;rk&eacute;m, az sem igaz &aacute;m, cs&aacute;rd&aacute;s b&aacute;csi.</p>
<p>&mdash;Mondtam &eacute;n?&mdash;riadozott az &ouml;reg. att&oacute;l f&eacute;lt&eacute;ben, hogy kis&uuml;l a turpiss&aacute;ga.</p>
<p>De a menyecske belel&aacute;tott. Kital&aacute;lta, hogy mit besz&eacute;lhettek ezek cs&uuml;t&ouml;rt&ouml;k &eacute;jjel olyan sokat.</p>
<p>&mdash;V&eacute;n kujon,&mdash;p&ouml;r&ouml;lt r&aacute; az ur&aacute;ra,&mdash;menjen kend bor&eacute;rt a pinc&eacute;be; nincs idefent s &eacute;n csak nem mehetek le &iacute;gy.</p>
<p>(M&aacute;r mint ilyen takaros-csinosan.)</p>
<p>Vit&aacute;s &ouml;r&uuml;lt, hogy elh&uacute;z&oacute;dhatik.</p>
<p>A k&eacute;t leg&eacute;ny &ouml;sszen&eacute;zett s parol&aacute;zott. Azut&aacute;n egyszerre fordultak a menyecske fel&eacute;; de megint csak &ouml;sszen&eacute;ztek. Az egyik kacagott; az r&aacute;ragadt a m&aacute;sikra is. Valami bolondot gondolhatott mind a kett&#337;.</p>
<p>&mdash;Itt <i>ma</i> ne sok&aacute; maradjunk, &ouml;csk&ouml;s,&mdash;d&ouml;rm&ouml;gte a csik&oacute;s.</p>
<p>&mdash;<i>Ma</i> ne,&mdash;visszhangozta a guly&aacute;s.</p>
<p>Mire a cs&aacute;rd&aacute;s hozta a bort, m&aacute;r megint lovon &uuml;ltek. Hi&aacute;ba tess&eacute;kelte &#337;ket beljebb a menyecske.</p>
<p>A cs&aacute;rd&aacute;s v&eacute;rszemet kapott. A guly&aacute;shoz fordult:</p>
<p>&mdash;&Aacute;lmos vagy t&aacute;n, ecs&eacute;m?... Pedig „&aacute;lmos kuvasznak vackon a helye”, magad mond&aacute;d.</p>
<p>A guly&aacute;s r&aacute;eml&eacute;kezett; nevetett.</p>
<p>De a cs&aacute;rd&aacute;s a csik&oacute;snak is ad&oacute;sa volt m&eacute;g; nekidur&aacute;lta mag&aacute;t; hisz nem olyan harap&oacute;s leg&eacute;ny az!</p>
<p>&mdash;Idd ki ecs&eacute;m,&mdash;mondta s odany&uacute;jtotta neki a teli &uuml;veget,&mdash;ett&#337;l olyan lesz a hangod, hogy b&aacute;tran elmehetsz vele k&aacute;ntornak N&aacute;dudvarra.</p>
<p>A k&eacute;t leg&eacute;ny ivott. Egyik a m&aacute;siknak k&iacute;n&aacute;lta az &uuml;veget. Az asszony biztatta &#337;ket: no m&eacute;g egygyel.</p>
<p>&mdash;Majd m&aacute;skor,&mdash;szabadkoztak.</p>
<p>&mdash;Mikor?&mdash;k&eacute;rdezte ravaszul a cs&aacute;rd&aacute;s.</p>
<p>A guly&aacute;s r&aacute;ntott egyet a v&aacute;ll&aacute;n.</p>
<p>&mdash;Majd t&aacute;n a j&ouml;v&#337; h&eacute;ten,&mdash;mondta, a bajusza hely&eacute;t p&ouml;d&ouml;rgetve.</p>
<p>A csik&oacute;s a m&aacute;sik oldal&aacute;ra l&oacute;d&iacute;totta a sz&#369;r&eacute;t. &uacute;gy v&aacute;gta oda foghegyr&#337;l:</p>
<p>&mdash;Nem vesz&uuml;nk &ouml;ssze ezen; iszen egy dajk&aacute;l&oacute;any&aacute;nk volt.</p>
<p>A cs&aacute;rd&aacute;s gyanakodva n&eacute;zte &#337;ket. Ezek egyezkednek, gondolta, de nem &aacute;rulta el.</p>
<p>A feles&eacute;ge megint a ves&eacute;j&eacute;be l&aacute;tott.</p>
<p>&mdash;&Uacute;gy kell kendnek, v&eacute;n kujon,&mdash;suttogta mag&aacute;ban; de &#337; sem &uuml;t&ouml;tte dobra a gondolat&aacute;t.</p>
<p>A bojt&aacute;rok indultak. Egy darabon egy&uuml;tt l&eacute;ptettek: besz&eacute;lgettek; r&eacute;g nem l&aacute;thatt&aacute;k egym&aacute;st. Azut&aacute;n sarkanty&uacute;ba kapt&aacute;k a lovukat s sz&eacute;tv&aacute;ltak. Nemsok&aacute;ra csak egy s&ouml;t&eacute;t pont, meg egy vil&aacute;gos pont l&aacute;tszott bel&#337;l&ouml;k a messzes&eacute;gben.</p>
<p>A cs&aacute;rd&aacute;s is ment a s&ouml;nt&eacute;sbe, az asszony ut&aacute;n, aki ott cs&ouml;r&ouml;mp&ouml;lt az &uuml;vegekkel, m&eacute;rgesen, boszsz&uacute;san, vagy csak mert sietett. V&aacute;rta egy darabig, h&aacute;tha sz&oacute;l valamit, ha akar. Nem akart. Utolj&aacute;ra is &#337; kezdte a besz&eacute;det. Nem sokat mondott, de eleget.</p>
<p>&mdash;Hallod-e, asszony, &uacute;gy l&aacute;tom &eacute;n, ak&aacute;r ott, ak&aacute;r itt, te ut&aacute;nad csak j&aacute;rnak.</p>
<p>&mdash;J&aacute;r a kend &ouml;t&ouml;dik kereke, &ouml;sszevissza; mi leli m&aacute;r megint?</p>
<p>&mdash;Csak az, hogy holnap pakolsz, oszt megy&uuml;nk.</p>
<p>&mdash;Hova a csud&aacute;ba?</p>
<p>&mdash;&#336;szbe fordulunk maholnap; j&ouml;nnek a vadludak, nem szeretem a gunarak g&aacute;gog&aacute;s&aacute;t. Megy&uuml;nk vissza, Szabolcsba.</p>
<p>Az asszony el&eacute;rtette a gonosz c&eacute;lz&aacute;st. M&eacute;g gonoszabbul k&eacute;rdezte: azt hiszi kend, hogy ott nincsen gun&aacute;r? K&uuml;l&ouml;nben <i>nekem</i> mindegy,&mdash;tette hozz&aacute; fitym&aacute;lva s r&aacute;ntott egyet a v&aacute;ll&aacute;n.</p>
<p>A cs&aacute;rd&aacute;sra r&aacute;j&ouml;tt a k&ouml;h&ouml;g&eacute;s. Elkezdett h&aacute;pogni. Csak&uacute;gy a kez&eacute;vel integetett, a fej&eacute;vel b&oacute;lintgatott. Azt mondta vele: tudom! tudom!</p>
<p>A nyitott ablakon &aacute;t &eacute;les hang s&uuml;v&iacute;tett be. Egy k&oacute;sza gun&aacute;r h&uacute;zott &aacute;t a puszt&aacute;n, az g&aacute;gogott. Az asszony nem &aacute;llhatta meg, hogy fel ne kacagjon:</p>
<p>&mdash;Hallja?</p>
<p>Ugy r&eacute;mlett a cs&aacute;rd&aacute;snak, mintha az a hangos gun&aacute;r is &#337;t kacagn&aacute;. Bossz&uacute;san d&ouml;rm&ouml;g&ouml;tt: mag&aacute;ban k&aacute;romkodott.</p>
<p>Becsapta az ablakot.</p>
<hr>
<h2><a id="a3"></a>LECKE</h2>
<p>A falusi kert estik&eacute;i m&aacute;r jav&aacute;ban nyiladoztak, minthogy alkonyodott. Messzir&#337;l olyan porfelh&#337; ny&uacute;lt a kertek al&aacute;, mintha f&uuml;st&ouml;t hajtott volna erre a sz&eacute;l. Ott vonult a csorda hazafel&eacute; a k&ouml;zs&eacute;gi legel&#337;r&#337;l. Az uras&aacute;gi udvar g&ouml;mbak&aacute;caira sz&aacute;z&aacute;val telepedtek a verebek: itt volt rendes &eacute;jjeli sz&aacute;ll&aacute;suk. A f&aacute;k alatt egy cirmos kand&uacute;r nyalogatta a sz&aacute;j&aacute;t s a ver&eacute;bsz&aacute;ll&aacute;s fel&eacute; pislogott.</p>
<p>Az ak&aacute;cos rond&oacute;j&aacute;ban, gyal&uacute;lt deszk&aacute;b&oacute;l &ouml;szszer&oacute;tt asztal mellett, n&eacute;h&aacute;ny gy&eacute;k&eacute;nyzs&ouml;llye volt, amelyek egyik&eacute;n egy m&aacute;r id&#337;ses n&#337; &uuml;lt. &Aacute;mb&aacute;r egyetlen &#337;sz hajsz&aacute;la sem volt, arca fonnyadts&aacute;ga m&eacute;gis el&aacute;rulta kor&aacute;t. Sim&aacute;ra f&eacute;s&uuml;lt, k&eacute;t oldalra sz&eacute;tv&aacute;lasztott haj&aacute;n kis fekete csipkefejk&ouml;t&#337; cs&uuml;cs&uuml;lt Az eg&eacute;sz alakban valami merevs&eacute;g &eacute;s szigor&uacute;s&aacute;g &ouml;tl&ouml;tt szembe. &Ouml;l&eacute;ben k&eacute;zimunka volt; de azzal most sz&uuml;netet tartott. Pihent.</p>
<p>A rond&oacute;n k&iacute;v&uuml;l, az ist&aacute;ll&oacute; t&aacute;j&eacute;k&aacute;n, szik&aacute;r, hajlott v&aacute;llu &ouml;reg &uacute;r gy&ouml;ny&ouml;rk&ouml;d&ouml;tt abban, hogy milyen j&oacute; &eacute;tv&aacute;gygyal cs&aacute;mcsognak a v&aacute;ly&uacute;ra kapatott malacok. Volt bel&#337;l&ouml;k vagy negyven. (Eg&eacute;sz kis vagyon.) Ugyancsak igyekeztek felhabzsolni az el&eacute;j&ouml;k &ouml;nt&ouml;tt dar&aacute;t; vis&iacute;tottak, tolakodtak, belel&eacute;pegettek a v&aacute;ly&uacute;ba, telhetetlen &eacute;tv&aacute;gygyal vacsor&aacute;ltak, az &ouml;reg &uacute;r nagy mulats&aacute;g&aacute;ra.</p>
<p>Az id&#337;s n&#337; figyelm&eacute;t az terelte el onnan, hogy a nyitott kapun egy lovas poroszk&aacute;lt be, aki azut&aacute;n a rond&oacute; t&aacute;j&eacute;k&aacute;n &aacute;csorg&oacute; parasztleg&eacute;ny mellett meg&aacute;llott s a kant&aacute;rt odadobta neki.</p>
<p>&mdash;J&aacute;rtasd meg R&aacute;r&oacute;t, izzadt,&mdash;mondta &eacute;s lovagl&oacute;ostor&aacute;val cs&aacute;polgatva indult volna a malacok fel&eacute;, amikor egy nyomat&eacute;kos hang visszaford&iacute;totta.</p>
<p>&mdash;Bandi, k&eacute;rlek egy sz&oacute;ra!</p>
<p>A hang a g&ouml;mbak&aacute;cok fel&#337;l j&ouml;tt. A fiatalember csak most vette &eacute;szre, hogy van ott valaki.</p>
<p>&mdash;Igen, mama,&mdash;mondta engedelmesen &eacute;s m&aacute;r &aacute;t is lend&uuml;lt a rond&oacute; alacsony gerendaker&iacute;t&eacute;s&eacute;n.&mdash;J&oacute; est&eacute;t k&iacute;v&aacute;nok, cs&oacute;kolom a kez&eacute;t...</p>
<p>&mdash;Honnan j&ouml;sz?... Vagy ink&aacute;bb ne felelj. Nem szeretn&eacute;m, ha nem mondan&aacute;l igazat. Majd megmondom &eacute;n, hogy honnan j&ouml;sz. &Uuml;lj csak ide mell&eacute;m egy kicsit. Most j&oacute; alkalmunk van egy kis s&uuml;rg&#337;s besz&eacute;lget&eacute;sre. Malvin leveleket &iacute;r odabent; az ap&oacute;sod pedig&mdash;amint l&aacute;tod&mdash;a malacaival van elfoglalva, ilyenkor se l&aacute;t, se hall; a kis le&aacute;nyod lefek&uuml;dt,&mdash;vacsor&aacute;ig r&aacute;&eacute;r&uuml;nk...</p>
<p>P&aacute;szty Andr&aacute;son meglett f&eacute;rfiember l&eacute;t&eacute;re is v&eacute;gigbors&oacute;dzott valami, amikor kedves any&oacute;s&aacute;nak ezt a bevezet&#337; mond&oacute;k&aacute;j&aacute;t n&eacute;m&aacute;n meghallgatta. Az egyetlenegy emberl&eacute;ny, akit&ouml;l az &eacute;l&#337;vil&aacute;gon tartott, az any&oacute;sa volt. Nem mintha az a bizonyos zs&ouml;rt&ouml;l&#337;d&#337; any&oacute;st&iacute;pus lett volna; ink&aacute;bb cs&ouml;ndes, keveset besz&eacute;l&#337;, nem akad&eacute;koskod&oacute;, sok mindent l&aacute;ttatlann&aacute; &eacute;s hallatlann&aacute; tenni tud&oacute; tapasztalt asszonys&aacute;g volt. Hanem ez a hallgatags&aacute;ga n&eacute;ha borzaszt&oacute;an kifejez&#337;v&eacute; v&aacute;lt azzal, ahogy n&eacute;zett; s&#337;t azzal is, ahogy nem n&eacute;zett. Ha r&aacute;emelte a szem&eacute;t valakire, annak a ves&eacute;j&eacute;be l&aacute;tott. S ha azzal a m&aacute;r &ouml;smeretes sz&aacute;nd&eacute;koss&aacute;ggal nem n&eacute;zett az emberre, abban annyi n&eacute;ma v&aacute;d tudott lenni, hogy Bandi urat olyankor az izzads&aacute;g is kiverte.</p>
<p>Amikor beleereszkedett a szomsz&eacute;dos zs&ouml;lly&eacute;be, a n&#337; &uacute;jra kezdte:</p>
<p>&mdash;N&eacute;zd Bandi, &eacute;n sohasem szerettem m&aacute;s emberek dolg&aacute;ba avatkozni &eacute;s azt hiszem, nem is tapasztaltad azalatt a nyolc esztend&#337; alatt, ami&oacute;ta a fiunknak fogadtunk, hogy ak&aacute;rmikor is az utadban lettem volna. Csak egyetlenegy dolog van, amivel t&ouml;r&#337;d&ouml;m; de azzal azut&aacute;n sz&iacute;vvel-l&eacute;lekkel, &eacute;s abban nem &ouml;smerek megalkuv&aacute;st. Azt hiszem, tudod mi az. Megmondtam akkor, amikor Malvint hozz&aacute;d adtuk. Malvin az &eacute;n egyetlen le&aacute;nyom &eacute;s az &#337; boldogs&aacute;ga az &eacute;n <i>egyetlen</i> &eacute;letc&eacute;lom.</p>
<p>Egy kicsit elhallgatott. Bandi &uacute;r azt hitte, rajta a sor, hogy valamit mondjon &eacute;s alig titkolt szorong&aacute;ssal kezdte: de mama k&eacute;rem!</p>
<p>&mdash;V&aacute;rj,&mdash;szak&iacute;totta f&eacute;lbe az any&oacute;sa,&mdash;tudom, olyasmit akarn&aacute;l mondani, hogy iszen eddig m&eacute;g nem adt&aacute;l okot k&uuml;l&ouml;n&ouml;s panaszra. Nem vitatom. <i>Eddig</i> csakugyan, meg&uacute;sztad a nagyobb bajt &eacute;s &eacute;n hallgathattam... pedig mindent tudtam. Az &eacute;n szememet nem ker&uuml;li el semmisem.</p>
<p>A fiatal f&eacute;rj nagyon &ouml;rvendett annak, hogy a g&ouml;mbak&aacute;cok &aacute;rny&eacute;k&aacute;t olyan j&oacute;l megs&uuml;ritette az este. &Eacute;rezte, hogy a sz&iacute;n&eacute;t v&aacute;ltoztatja. Nem mert tiltakozni.</p>
<p>&mdash;Azt is tudtam, hogy m&aacute;sf&eacute;l &eacute;vvel ezel&#337;tt mi&eacute;rt szaladg&aacute;lt&aacute;l a bugyi post&aacute;ra olyan sokat. De minthogy a post&aacute;skisasszonyt &aacute;thelyeztetnem csak egy szavamba ker&uuml;lt, teh&aacute;t nem tartottam &eacute;rdemesnek, hogy veled sz&oacute;t v&aacute;ltsak r&oacute;la. Hanem az&oacute;ta <i>m&eacute;g jobban</i> r&eacute;sen vagyok....</p>
<p>Megint elhallgatott. A falu harangja &eacute;ppen elkezdte kongani az &Aacute;ve M&aacute;ri&aacute;t. Az &ouml;regasszony fel&aacute;llott, keresztet vetett &eacute;s a templom fel&eacute; fordulva halkan im&aacute;dkozott. Bandi g&eacute;piesen ugyanezt cselekedte. A harang enyhe, dallamos szava &aacute;h&iacute;tatosan csend&uuml;lt v&eacute;gig a k&ouml;rny&eacute;ken; a nyugati &eacute;g s&aacute;rg&aacute;sz&ouml;ld k&aacute;rpitja f&ouml;l&ouml;tt pirossz&eacute;l&#369; felh&#337;raj pihent, l&aacute;tsz&oacute;lag mozdulatlanul; azt a felh&#337;csoportot m&eacute;g el&eacute;r&eacute;k a nap b&uacute;cs&uacute;z&oacute; sugarai. Amig az esti im&aacute;ds&aacute;g tartott, olyan csend volt, mint a templomban. Azut&aacute;n az els&#337; hang megint az any&oacute;s&eacute; volt:</p>
<p>&mdash;<i>M&eacute;g jobban</i> r&eacute;sen vagyok,&mdash;ism&eacute;telte nyomat&eacute;kosan. Ahogy ek&ouml;zben a vej&eacute;re n&eacute;zett, az a hom&aacute;lyon kereszt&uuml;l is &uacute;gy &eacute;rezte, mintha k&eacute;t t&uuml;zes t&#369; sz&uacute;r&oacute;dn&eacute;k a szem&eacute;be. Pislogva fordult el. Egy&aacute;ltal&aacute;ban egy sz&oacute;t sem b&iacute;rt sz&oacute;lani.</p>
<p>&mdash;Elmondok neked valamit,&mdash;folytatta az id&#337;s n&#337; hosszabb sz&uuml;net ut&aacute;n,&mdash;valamit, amit csak v&eacute;gs&#337; esetre tartogattam. Most elmondom. El kell mondanom. Egyesegyed&uuml;l csak neked... Abb&oacute;l mindent meg&eacute;rtessz. </p>
<p>&Eacute;rezni lehetett a hangj&aacute;b&oacute;l, hogy neh&eacute;z elhat&aacute;roz&aacute;s sz&#369;r&#337;dik &aacute;t a lelk&eacute;n s hogy olyasmir&#337;l van sz&oacute;, ami titok volt eddig &eacute;s kell, hogy ezent&uacute;l is titok maradjon. A veje &ouml;szt&ouml;nszer&#369;leg &eacute;rezte, hogy meg kell valahogyan k&ouml;nny&iacute;tenie a k&ouml;zl&eacute;st s a bizalom&eacute;rt h&aacute;l&aacute;snak illik lennie. Lehajolt az &ouml;regaszszony kez&eacute;hez &eacute;s megcs&oacute;kolta.</p>
<p>&mdash;H&aacute;t j&oacute;l van, elmondom,&mdash;kezdte az any&oacute;s elsz&aacute;ntan, mintha az a k&eacute;zcs&oacute;k viszont &#337;t b&aacute;tor&iacute;totta volna.&mdash;Engem is megcsalt egyszer az uram; de&mdash;<i>csak egyszer</i>... M&eacute;g fiatalasszony voltam &eacute;s a kis le&aacute;nyomon k&iacute;v&uuml;l az uramban tal&aacute;ltam az &eacute;letem minden boldogs&aacute;g&aacute;t; m&eacute;gis megcsalt. Pedig sz&eacute;p voltam &eacute;s &#337; is szeretett. Amikor elvett, hal&aacute;losan szeretett; de azut&aacute;n is; &eacute;n azt hiszem, akkor is szeretett, amikor megcsalt. Egy b&eacute;rl&#337; volt itt a szomsz&eacute;dban; isten tudja, honnan ker&uuml;lt ide; az uram unatkozott, &aacute;tj&aacute;rt hozz&aacute; vad&aacute;szni, k&aacute;rty&aacute;zni; &eacute;n magam is k&uuml;ldtem, ha l&aacute;ttam, hogy nem leli a hely&eacute;t. Ak&aacute;rhogy szeressen is, egy kis t&aacute;rsas&aacute;g elk&eacute;l neki, gondoltam. &Eacute;s azut&aacute;n egyszer egy levelet tal&aacute;ltam a zseb&eacute;ben. Nem kerestem. Eszembe sem jutott. De aludt &eacute;s valami sz&aacute;ml&aacute;val j&ouml;ttek; nem akartam felkelteni; tudtam, hogy &uacute;gyis csak fizetne, beleny&uacute;ltam a zseb&eacute;be a t&aacute;rc&aacute;j&aacute;&eacute;rt &eacute;s ekkor kiesett a t&aacute;rca mell&#337;l egy lev&eacute;l. Aznapi lev&eacute;l. A b&eacute;rl&#337; feles&eacute;ge &iacute;rta. K&uuml;ld&ouml;nccel k&uuml;ldhette. Abb&oacute;l mindent megtudtam. Amikor f&ouml;l&eacute;bredt,&mdash;mert &eacute;n nem keltettem fel,&mdash;odaadtam neki azt a levelet &eacute;s megmondtam, hogyan jutottam hozz&aacute;. Ak&aacute;rmit mondott, &eacute;n mindenre csak azt feleltem: j&oacute;l van. Egy sz&oacute; szemreh&aacute;ny&aacute;st sem tettem, hanem att&oacute;l kezdve nem voltam t&ouml;bbet a&mdash;feles&eacute;ge.</p>
<p>Az &eacute;g alj&aacute;n az a pirossz&eacute;l&uuml; fel&uuml;l&#337; &eacute;pp ekkor bor&uacute;lt el eg&eacute;szen. A ragyog&oacute; meleg napb&oacute;l az eml&eacute;kez&eacute;s sem maradt m&aacute;r itt. H&#369;v&ouml;s esti sz&eacute;l suhogtatta meg a g&ouml;mbak&aacute;cok lombj&aacute;t. Bandi &uacute;r fesz&uuml;lt figyelemmel hajolt el&#337;re &eacute;s halk d&ouml;rm&ouml;g&eacute;ssel k&eacute;rdezte:</p>
<p>&mdash;Mit mond? hogy &eacute;rti ezt?!</p>
<p>&mdash;Csak ahogy mondtam, fiam.</p>
<p>&mdash;Hogy att&oacute;l kezdve&mdash;nem...?!</p>
<p>&mdash;Nem. Soha t&ouml;bbet. J&oacute;l &eacute;rtsd meg: soha t&ouml;bbet.</p>
<p>A fiatal f&eacute;rjen jeges borzong&aacute;s futott v&eacute;gig. </p>
<p>&mdash;De hisz&#39; szerett&eacute;k egym&aacute;st.</p>
<p>&mdash;Szerett&uuml;k. Valamikor nagyon szerett&uuml;k.</p>
<p>&mdash;&Eacute;s Guszti-apa?!</p>
<p>Az id&#337;s n&#337; v&aacute;llat vont. Szigor&uacute; arca m&eacute;g keskenyebb&eacute; v&aacute;lt, amikor halkan mormolta:&mdash;Amit &eacute;n egyszer kimondok!... &Eacute;s azt&aacute;n hirtelen m&aacute;s hangon, emeltebben, hozz&aacute;tette:&mdash;No, mindegy. Csak arra akarlak figyelmeztetni, hogy Malvin az <i>&eacute;n</i> le&aacute;nyom. Az <i>&eacute;n</i> v&eacute;rem. Az <i>&eacute;n</i> nevel&eacute;sem. Az <i>&eacute;n</i> akaratom lakik benne.</p>
<p>Bandi &uacute;r elsz&ouml;rnyedt. D&uuml;h&ouml;s retteg&eacute;st &eacute;rzett.</p>
<p>&mdash;Csak nem gondolja mama? Csak nem k&eacute;pzeli? Oh&oacute;! Hogyisne. &Eacute;n ink&aacute;bb elv&aacute;ln&eacute;k, azt el&#337;re megmondom.</p>
<p>&mdash;Guszti is &iacute;gy besz&eacute;lt: az uram.</p>
<p>&mdash;&Eacute;s mi&eacute;rt nem tette meg?</p>
<p>&mdash;Mert nagyon szerette a kis le&aacute;ny&aacute;t. Nagyon szerette. Nem b&iacute;rt volna &eacute;lni n&eacute;lk&uuml;le. Az a gyermek mindene volt. Azt m&eacute;g n&aacute;lamn&aacute;l is jobban szerette. Elj&aacute;tszogatott volna vele napestig; a pesztr&aacute;ja volt: a poj&aacute;c&aacute;ja volt; a bolondja volt. A szemef&eacute;nye volt az a gyermek.</p>
<p>&mdash;Mindez &uacute;gy maradhatott volna azut&aacute;n is.</p>
<p>&mdash;Hogyan? Ha elv&aacute;lunk?</p>
<p>&mdash;Akkor is.</p>
<p>&mdash;Ha &eacute;n elviszem a kisle&aacute;nyomat magammal, magamnak? A le&aacute;nygyermek v&aacute;l&aacute;s eset&eacute;n az anyj&aacute;&eacute;...</p>
<p>Andr&aacute;s &uacute;ron eddig &ouml;smeretlen iszonyat nyilalt &aacute;t. A saj&aacute;t kisle&aacute;ny&aacute;ra gondolt, akit &#337; is &eacute;ppen &uacute;gy im&aacute;dott; aki n&eacute;lk&uuml;l &eacute;lni sem akart volna; akinek a rabja, bolondja volt; akit nem adott volna ez&eacute;rt a nagy mindens&eacute;g&eacute;rt sem;&mdash;s m&eacute;g valakire gondolt: az asszonyra, Malvinra, akivel olyan boldogan &eacute;ltek eddig&mdash;m&aacute;r teljes nyolc &eacute;v &oacute;ta&mdash;s akit igaz&aacute;n szeretett; ha el kellett v&aacute;lniok egy p&aacute;r napra, az alatt nem volt nyugta; aki az &uuml;dv&ouml;ss&eacute;ge volt itt a f&ouml;ld&ouml;n is &eacute;s aki n&eacute;lk&uuml;l a menyorsz&aacute;gra sem v&aacute;gyott. (De akit m&eacute;gis k&eacute;sz volt egy kicsit megcsalni.)</p>
<p>A f&uuml;l&eacute;ben csengett: „az <i>&eacute;n</i> v&eacute;rem, az <i>&eacute;n</i> nevel&eacute;sem; az <i>&eacute;n</i> akaratom lakik benne.”</p>
<p>M&eacute;g csak ez kellene! Ink&aacute;bb d&#337;lj&ouml;n &ouml;ssze a vil&aacute;g, de r&ouml;gt&ouml;n!</p>
<p>Olyan hangon, amelyben szinte k&eacute;nyre-kegyre megad&aacute;s volt, k&eacute;rdezte:</p>
<p>&mdash;Mondja mama, mit akar velem?</p>
<p>&mdash;&Eacute;n? Semmit sem, fiam. De l&aacute;sd. &eacute;n mindent tudni szoktam. Most is mindent tudok. S&#337;t tudok hallgatni is arr&oacute;l, amit tudok. Ameddig j&oacute;nak l&aacute;tom.</p>
<p>Bandi &uacute;r lehorgasztotta a fej&eacute;t. Nem merte tov&aacute;bb faggatni az any&oacute;s&aacute;t. Cs&ouml;ndesen, al&aacute;zatosan mondta:</p>
<p>&mdash;H&aacute;t akkor hallgasson, mama, k&eacute;rem.</p>
<p>Guszti apa kiab&aacute;lva k&ouml;zeledett.&mdash;Nagyszer&uuml;ek ezek a malacok! Nincs ilyen malaca az eg&eacute;sz v&aacute;rmegy&eacute;ben senkinek sem! Nini Bandi, h&aacute;t te itthon vagy? Akkor t&aacute;n vacsor&aacute;lhatn&aacute;nk is?</p>
<p>Bandi kezet cs&oacute;kolt a szigor&uacute; n&#337;nek. Ek&ouml;zben v&eacute;giggondolta az &ouml;reg p&aacute;r &eacute;let&eacute;t &eacute;s mag&aacute;ban titkon s&oacute;hajtotta: ti szeg&eacute;nyek!</p>
<hr>
<h2><a id="a4"></a>TAVASZI ESTE</h2>
<p>M&aacute;rciusi d&eacute;lut&aacute;n volt s n&eacute;gy &oacute;ra mulhatott. A nap el&#337;tt egy-egy bujdos&oacute; felh&#337; v&aacute;ltott &aacute;t, de csak ann&aacute;l ragyog&oacute;bbnak tetszett ut&aacute;na a meg-megujul&oacute; ver&#337;f&eacute;ny. A cs&aacute;nki-major f&ouml;l&ouml;tt, a domboldalon ter&uuml;l&#337;</p>
<p>sz&aacute;lerd&#337; alj&aacute;n, sz&eacute;les szalaggal huz&oacute;dott a v&aacute;g&aacute;s, amelyre v&eacute;gtelen&uuml;l finom, enyhe z&ouml;ldet lehelt a kezd&#337;d&#337; r&uuml;gyez&eacute;s. Az &eacute;des, sz&eacute;ps&eacute;ges sz&#369;zi tavasz r&aacute;mosolygott az eg&eacute;sz vil&aacute;gra s a f&aacute;k, a bokrok, a f&uuml;vek, mind &eacute;ledezni kezdtek att&oacute;l.</p>
<p>Cs&aacute;nk Elem&eacute;r, a major fiatal ura &eacute;s gazd&aacute;ja, pusk&aacute;val a v&aacute;ll&aacute;n toppant be a feles&eacute;g&eacute;hez, aki az &uuml;veges verand&aacute;n olvasgatott.&mdash;J&ouml;jj&ouml;n velem, cica, hivogatta. Kis&eacute;t&aacute;lunk egy&uuml;tt a v&aacute;g&aacute;sba; itt vannak a sneffek, ma tal&aacute;n j&oacute; huz&aacute;s lesz.</p>
<p>Az asszonyka felugrott. Az &ouml;r&ouml;mt&#337;l egyszerre m&eacute;g pirosabb lett az arca, amely hamvasan &uuml;de volt, mint az &eacute;r&#337;ben lev&#337; &#337;szibarack.&mdash;Megyek, aranyom, m&aacute;r indulok is; csak a kend&#337;met hamar... &iacute;gy ni!...</p>
<p>Fej&eacute;re k&ouml;nny&#369; kend&#337;t k&ouml;t&ouml;tt; h&aacute;tul, parasztmenyecsk&eacute;sen, csokorra csom&oacute;zta; nagykend&#337;j&eacute;t a v&aacute;ll&aacute;ra dobta, m&eacute;g csak maga k&ouml;r&eacute; sem fonta. Azut&aacute;n indultak.</p>
<p>Az udvaron boldogan csatlakozott hozz&aacute;jok Heki, a v&eacute;n vizsla; &#337; n&eacute;lk&uuml;le bizony&aacute;ra hi&aacute;nyos lett volna ez a kis kir&aacute;ndul&aacute;s; Heki legal&aacute;bb &iacute;gy &eacute;rezte.</p>
<p>Fels&eacute;ges tavaszi d&eacute;lut&aacute;n volt. A major k&ouml;rny&eacute;k&eacute;n pipisk&eacute;k f&uuml;rd&ouml;ttek az &uacute;t por&aacute;ban; a r&#337;zserak&aacute;sokon sz&aacute;z meg sz&aacute;z ver&eacute;b csevegett, ugr&aacute;ndozott, boh&oacute;skodott; az erd&#337;ig terjed&#337; vet&eacute;st&aacute;bl&aacute;k b&uacute;ja z&ouml;lddel &eacute;keskedtek,; a pacsirta m&aacute;r pr&oacute;b&aacute;lgatta tavaszi himnusz&aacute;t. A fiatalasszony az ura karj&aacute;ra d&#337;lve, moh&oacute;n sz&iacute;tta az illatos fuvalmakat, amelyek az erd&#337; fel&#337;l &aacute;radtak errefel&eacute;.&mdash;Jaj, de j&oacute;, kis uram! Megl&aacute;ssa, becs&iacute;pek ett&#337;l a balzsamos leveg&#337;t&#337;l.</p>
<p>Az ura hamisan b&iacute;ztatta:&mdash;Csak rajta, szivecsk&eacute;m, &eacute;n nekem &uacute;gy lesz m&eacute;g jobb...</p>
<p>&Ouml;sszekacagtak, mint k&eacute;t szerelmes gerlice. Heki b&ouml;mb&ouml;lve forgott k&ouml;r&uuml;l&ouml;tt&ouml;k; szinte siettette &#337;ket. De az&eacute;rt eltartott egy &oacute;r&aacute;t, amig v&eacute;gre az erd&#337;ig jutottak; pedig az eg&eacute;sz &uacute;t, a majort&oacute;l od&aacute;ig, k&eacute;nyelmes s&eacute;t&aacute;val sem lett volna t&ouml;bb, tizen&ouml;t-husz percn&eacute;l. Hanem az asszonyka minden &uacute;tsz&eacute;li bokron tal&aacute;lt egy lecs&iacute;pni val&oacute; r&uuml;gyet; a mez&#337;n meg ny&iacute;l&oacute; sz&aacute;zszor sz&eacute;peket fedezett fel s abb&oacute;l szedett egy kis bokr&eacute;t&aacute;ra v&aacute;l&oacute;t. Egy citromlepke sz&aacute;lldosott fel&eacute;j&ouml;k, azt megkergette. Mire a v&aacute;g&aacute;sig jutottak, m&aacute;r alkonyodni kezdett.</p>
<p>*</p>
<p>A ver&#337;f&eacute;ny lassan-lassan gyeng&uuml;lt s az &eacute;g nyugatj&aacute;r&oacute;l mosolygott vissza az erd&#337;re, amelynek dalos elevens&eacute;ge m&eacute;g jav&aacute;ban tartott. A tavasz, eleje m&aacute;r visszahozott egy p&aacute;rt a kis sz&aacute;rnyas lantosok k&ouml;z&uuml;l, amelyek az &#337;sszel elv&aacute;ndoroltak volt;&mdash;az itt telel&#337;knek meg &eacute;ppens&eacute;ggel sz&#369;k volt a vil&aacute;g, kikeleti nagy lelkesed&eacute;s&ouml;kben. S&aacute;rm&aacute;ny cirpegett itt is, ott is; sord&eacute;ly serregett a bokron; v&ouml;r&ouml;sbegy b&uacute;jk&aacute;lt a s&#369;r&#369; t&uuml;sk&eacute;k k&ouml;z&ouml;tt; cink&eacute;k surrogtak &aacute;t egyik cserj&eacute;r&#337;l a m&aacute;sikra;&mdash;&eacute;s a fekete rig&oacute;k olyan zenebon&aacute;t csaptak, mintha &ouml;v&eacute;k lett volna az eg&eacute;sz v&aacute;g&aacute;s.</p>
<p>Vagy t&aacute;n az &ouml;v&eacute;k is volt. Mindenesetre az&eacute; az &eacute;des, zsong&iacute;t&oacute;, elandal&iacute;t&oacute; hangulat&eacute;, amelybe az. ilyen rig&oacute;csacsog&aacute;s ringat. Amikor a mad&aacute;rvil&aacute;g besz&eacute;des kedves cig&aacute;nymuzsikusai tele fuvol&aacute;zz&aacute;k az erd&#337;t, ahol laknak: aki hallja-hallgatja &#337;ket, lassankint mintha mindjobban meg&eacute;rten&eacute;, mikor van ebben &uacute;jjong&aacute;s, mikor kiv&aacute;ncsi k&eacute;rd&eacute;s, mikor meg szerelem, tele vallom&aacute;ssal, enyelg&eacute;ssel, k&ouml;vetel&eacute;ssel &eacute;s kin&aacute;lkoz&aacute;ssal.</p>
<p>Az asszonyka nem tudott hova lenni. Jaj de j&oacute;, itt;&mdash;de sz&eacute;p itt;&mdash;mondogatta. &Eacute;s a mad&aacute;rk&aacute;k ut&aacute;n n&eacute;zegetve, megk&eacute;rdezte:&mdash;Melyik a sneff?</p>
<p>&mdash;&Oacute;, maga!&mdash;maga &eacute;des;&mdash;v&aacute;rjon csak; a sneff majd k&eacute;s&#337;bb j&ouml;n.&mdash;Akkor m&aacute;r este lesz;&mdash;</p>
<p>eg&eacute;szen este lesz;&mdash;minden mad&aacute;r elhallgat; csak a sneff mondja hangosan: „cpsz! cpsz! kro-kroj! kroj-kroj!...”</p>
<p>&mdash;&Uacute;gy teszen?... J&eacute;!... &eacute;s nem fogok &eacute;n f&eacute;lni?</p>
<p>&mdash;Dehogy is f&eacute;l, szivem. Majd megl&aacute;ssa. A sneff nem b&aacute;ntja mag&aacute;t. V&aacute;rjon csak.&mdash;Menj&uuml;nk m&eacute;g tov&aacute;bb, feljebb, szivecsk&eacute;m, oda, a domboldalba; l&aacute;ssa, ahol az a rezg&#337;ny&aacute;rfa-csoport ny&uacute;lk&aacute;l az &eacute;g fel&eacute;; ott szokott h&uacute;zni a sneff legjobban.</p>
<p>Az asszonyka meg&aacute;llott; komolyan n&eacute;zett az ur&aacute;ra. &Ouml;sszecsucsor&iacute;totta a sz&aacute;j&aacute;t:&mdash;Hogy is mondja? Azt mondja: krojkrojkroj!</p>
<p>Kacagott s az ura nyak&aacute;ba ugrott. Heki b&ouml;mb&ouml;lt; &#337; m&aacute;r szeretett volna a bokrok k&ouml;zt b&uacute;jk&aacute;lni, sneff ut&aacute;n.&mdash;De most r&aacute;sz&oacute;lt a gazd&aacute;ja; leintette:&mdash;Pfuj, &ouml;reg! Majd m&aacute;skor. Ma nem bokr&aacute;szunk, v&eacute;n csacsi.</p>
<p>Feljebb mentek. A domboldal csupa p&aacute;zsit volt &eacute;s egyszerre csak eg&eacute;szen elk&eacute;k&uuml;lt. Rengeteg ibolya ny&iacute;lott ott.&mdash;A f&ouml;ld ibolyaillatot l&eacute;lekzett. Innen nem lehetett egyk&ouml;nnyen elmozdulni. A fiatalaszszony let&eacute;rdelt, &uacute;gy simogatta, cs&oacute;kolgatta, szedte a csuda kis k&eacute;k vir&aacute;got. B&iacute;ztatta az ur&aacute;t:&mdash;Maga is, lelkem, maga is! Nem volt kis kosara, levetette a fejkend&#337;j&eacute;t, abba gy&#369;jt&ouml;tte a kincs&eacute;t, amennyi belef&eacute;rt. M&eacute;g amikor tov&aacute;bb csalta is az ura, visszavissza n&eacute;zett; cs&oacute;kolta a szem&eacute;vel a gy&ouml;ny&ouml;r&#369;s&eacute;ges k&eacute;ks&eacute;get, amit&#337;l meg kellett v&aacute;lnia.</p>
<p>Mire a rezg&#337;ny&aacute;rf&aacute;khoz &eacute;rtek, m&aacute;r lement a nap. Kezd&#337;d&ouml;tt a sz&uuml;rk&uuml;let. Az &eacute;g k&eacute;ks&eacute;ge halv&aacute;nyodott; a rajta &uacute;sz&oacute; felh&#337;k elborultak. A gy&ouml;nge r&uuml;gyez&eacute;s z&ouml;ldje, idelent, megfakult. Az erd&#337; sz&iacute;v&eacute;b&#337;l mintha nagyon finom f&aacute;tyol emelkedett volna fel k&ouml;dszer&#369;en &eacute;s &aacute;rny&eacute;kot bor&iacute;tott volna mindenre.</p>
<p>Az &eacute;nekes madarak elhallgattak lassankint; mindegyre kevesebb hallatszott a s&aacute;rm&aacute;ny-cirreg&eacute;sb&#337;l, a cinke-surrog&aacute;sb&oacute;l.</p>
<p>M&eacute;g csak a fekete rig&oacute;k &uuml;zengettek egym&aacute;snak, szerelmesen.</p>
<p>Cs&aacute;nk sz&eacute;tnyitotta kis vad&aacute;szsz&eacute;k&eacute;t, amelyet a feles&eacute;ge sz&aacute;m&aacute;ra, szijjon r&aacute;dobott volt a h&aacute;t&aacute;ra.</p>
<p>&mdash;Ide &uuml;lj&ouml;n, sz&iacute;vem;&mdash;cs&ouml;ndesen legyen, figyeljen. Nemsok&aacute;ra mozog m&aacute;r a sneff.</p>
<p>Az asszonyka ut&aacute;nozta az ura suttog&oacute; &oacute;vatos hangj&aacute;t:&mdash;Hol van most az a sneff?&mdash;k&eacute;rdezte titkol&oacute;dzva.</p>
<p>&mdash;A sneff most valahol a bokrok k&ouml;zt van; m&eacute;g v&aacute;r; arra v&aacute;r, hogy minden elcs&ouml;ndes&uuml;lj&ouml;n.</p>
<p>&mdash;Oszt ott van a p&aacute;rja is? Ugy-e, mondja.</p>
<p>&mdash;Iszen, ha ott volna!&mdash;Akkor nem volna bolond az ebadta sneffje, hogy ott hagyja,&mdash;k&ouml;tekedett a vad&aacute;sz.</p>
<p>&mdash;Azok is &uacute;gy szeretik egym&aacute;st? hol a p&aacute;rja, mondja?</p>
<p>&mdash;Hja, tal&aacute;n m&eacute;g nincsen is. Most keres majd;&mdash;tal&aacute;n &eacute;pp ma este; ha minden cs&ouml;ndes lesz, felrebben,</p>
<p>elindul; v&eacute;gigj&aacute;rja odafent az erd&#337;t; sz&aacute;ll-sz&aacute;ll, mint a l&eacute;lek, halkan, l&aacute;gyan; len&eacute;z, sz&eacute;jjeln&eacute;z, k&ouml;r&uuml;ln&eacute;z, sneffkisasszonyt keres;&mdash;minden&uuml;tt sz&oacute;l&iacute;tja, h&iacute;vja: „cpsz!&mdash;kro-kroj”&mdash;„hol vagy, kis menyasszonyom?”</p>
<p>&mdash;&Uacute;gy mondja, hogy szinte megborzongok bel&eacute;. Na, mondja tov&aacute;bb; h&aacute;t azt&aacute;n? Ha egym&aacute;sra tal&aacute;ltak, mit csin&aacute;lnak?</p>
<p>&mdash;Akkor kergetik egym&aacute;st;&mdash;a sneff-kisaszszony van el&#337;l; a sneff-&uacute;rfi ut&aacute;na siet &eacute;s ny&uacute;jtogatja &aacute;m a hossz&uacute; cs&#337;r&eacute;t!</p>
<p>&mdash;Cs&oacute;kol&oacute;dni akar?</p>
<p>&mdash;Dehogy akar. A sneff nem cs&oacute;kol&oacute;dik; csak a galamb. Tudja-e, galambom.</p>
<p>(Hirtelen lehajolt &eacute;s nagyot cuppantott a feles&eacute;ge piros arc&aacute;ra.)</p>
<p>&mdash;Jaj! Vigy&aacute;zzon;&mdash;nem vagyunk &aacute;m magunkban.</p>
<p>Heki csakugyan ott volt mellett&ouml;k &eacute;s a fark&aacute;t cs&oacute;v&aacute;lgatta. Cs&aacute;nk r&aacute;sz&oacute;lott:</p>
<p>&mdash;Heki! Dropp! Fek&uuml;dj! Meg ne moccanj!</p>
<p>A v&eacute;n vizsla hasra v&aacute;g&oacute;dott s elnyult. M&eacute;g a szeme se rebbent.</p>
<p>&mdash;Sz&iacute;vem, kis galambom, most lehet &aacute;m, de hamar!... M&eacute;g egyet..., m&eacute;g egyet..., no m&eacute;g!...</p>
<p>&mdash;Maga bolondos,&mdash;ny&ouml;gd&eacute;cselte az aszszonyka borzongva. Maga telhetetlen... hallja-e, j&ouml;n a sneff, pszt!</p>
<p>Hallgat&oacute;dztak.</p>
<p>Csend volt. M&aacute;r a fekete rig&oacute;k is elhallgattak. Egyetlen egy sikkantott m&eacute;g egyet, j&oacute; messzire innen. Tal&aacute;n megijesztette valami; r&oacute;ka, vagy nyest, amely ott bujk&aacute;lhatott a rig&oacute; bokra alatt. Hisz m&aacute;r este volt; igazi este, amikor az &eacute;jjeli &aacute;llat is mozdul, &eacute;bred s kezdi a maga p&aacute;lyafut&aacute;s&aacute;t.</p>
<p>A langyos esti leveg&#337;ben imbolyg&oacute; kis &aacute;rnyak villantak el odafent. Cs&aacute;nk riadtan kapta fel a pusk&aacute;j&aacute;t, de megint csak levette a v&aacute;ll&aacute;r&oacute;l.&mdash;Sz&aacute;rnyas eg&eacute;r,&mdash;s&uacute;gta a csud&aacute;lkoz&oacute; asszonyk&aacute;nak.&mdash;Majd azt hittem, hogy sneff.</p>
<p>&mdash;Jaj istenem, nem ragad a hajamba? &Uacute;gy szokott &aacute;m! Adja a zsebkend&#337;j&eacute;t, hadd k&ouml;t&ouml;m be vele a fejemet. Az &eacute;n keszken&#337;m tele van iboly&aacute;val.</p>
<p>&mdash;Persze! hogy minden sneff egy m&eacute;rtf&ouml;ldnyir&#337;l megl&aacute;ssa azt a feh&eacute;r leped&#337;t. Itt a kalapom, fogja, ne f&eacute;ljen, hallgasson; legyen csendben.</p>
<p>&mdash;Maga nem f&aacute;zik meg? Mag&aacute;nak nincs sok haja. (Feltette a kalapot.)&mdash;Mondja, illik az arcomhoz? Mit sz&oacute;l hozz&aacute;?</p>
<p>&mdash;Ha el nem hallgat, mindi&aacute;rt agyon puszilom. N&eacute;zze meg az ember.&mdash;Nem volt el&eacute;g az im&eacute;nt?</p>
<p>Az, asszony hamisan int nemet, elfojtva kacag. Az ura vele kacag. Heki nyugtalanul ny&ouml;sz&ouml;r&ouml;g mellett&ouml;k. Bizonosan ilyesmit gondol mag&aacute;ban: man&oacute; l&aacute;tott m&eacute;g ilyen sneffh&uacute;z&aacute;st;&mdash;ezek csak elszerelmeskedik innen az &oacute;vatos t&uuml;nd&eacute;rmadarakat.</p>
<p>Csakugyan megint cs&oacute;kol&oacute;dznak. Heki illedelmesen ford&iacute;t nekik h&aacute;tat. A sz&aacute;rnyasegerek visszakanyarodnak, &uacute;gy lesik, hogy ugyan mi folyik itt; micsoda t&aacute;rsas&aacute;g ez a s&ouml;t&eacute;ted&#337; erd&#337; mag&aacute;ny&aacute;ban.</p>
<p>A k&ouml;zelben nagy kakatol&aacute;s, zajos, szinte robajl&oacute; rep&uuml;l&eacute;s t&aacute;mad. Egy f&aacute;c&aacute;nkakas emelkedik fel a gazosb&oacute;l; sz&aacute;ll messzire, felgalyaz, megtelepszik egy f&aacute;n, &eacute;jszak&aacute;ra.</p>
<p>Ez m&aacute;r igaz&aacute;n a k&eacute;s&#337; est&eacute;t jelenti. Most m&aacute;r a f&aacute;c&aacute;nok is &eacute;jjeli sz&aacute;ll&aacute;s ut&aacute;n n&eacute;znek, hogy odalent, a bokrok alj&aacute;n, baj ne &eacute;rhesse &#337;ket.</p>
<p>Heki emelgeti l&oacute;g&oacute; f&uuml;l&eacute;t, &uacute;gy b&aacute;mul a kakatol&oacute; kakasra. Fent &eacute;rces k&aacute;rog&aacute;ssal h&uacute;z &aacute;t egy sz&uuml;rke varj&uacute;; az is &eacute;jjeli sz&aacute;ll&aacute;sra megy, a f&eacute;szk&eacute;hez, amely a nagy erd&#337;k egyik mag&aacute;nyos f&aacute;j&aacute;n v&aacute;rja.</p>
<p>Minden van, csak sneff nincs;&mdash;nem is &eacute;rdemes lesni, v&aacute;rni;&mdash;nincs itt most egy&eacute;b igazi gy&ouml;ny&ouml;r&#369;s&eacute;g, mint amiben &uacute;gyis a legt&ouml;bb j&oacute; van a vil&aacute;gon. A boldog k&eacute;t szerelmes egym&aacute;s nyak&aacute;ba omlik...</p>
<p>”Cpsz!&mdash;cpsz!... Kroj-kroj!...” hangzik felett&ouml;k ebben a pillanatban.</p>
<p>Hamar sz&eacute;trebbennek;&mdash;a f&eacute;rfi a pusk&aacute;j&aacute;hoz kapkod;&mdash;c&eacute;lozni pr&oacute;b&aacute;l;&mdash;k&eacute;s&#337;!&mdash;A hom&aacute;lyos &eacute;gen m&aacute;r messzire van innen az egym&aacute;st kerget&#337; sneff-p&aacute;r.</p>
<p>El&#337;l surran a kis sneff-menyasszony; ut&aacute;na szerelmes pisszeg&eacute;ssel a v&#337;leg&eacute;nye. M&aacute;r nem is l&aacute;tni &#337;ket;&mdash;m&aacute;r csak abb&oacute;l tudni hogy merre j&aacute;rhatnak, hogy onnan hallani m&eacute;g az elhal&oacute;, t&aacute;volod&oacute; pisszeg&eacute;st: „cpsz!&mdash;cpsz!...”</p>
<p>Mintha az eg&eacute;sz erd&#337; halkan visszhangozn&aacute; a csitt&iacute;t&oacute;, csendre int&#337;, suttog&oacute; pisszent&eacute;st, amivel a v&aacute;ndorl&oacute; sneffek elb&uacute;cs&uacute;znak most innen.</p>
<p>Heki ny&ouml;sz&ouml;r&ouml;g.</p>
<p>Az asszonyka felrezzen arra. Az ur&aacute;hoz simul, &uacute;gy suttogja: gyer&uuml;nk haza, &eacute;des.</p>
<hr>
<h2><a id="a5"></a>J&Aacute;T&Eacute;K A T&#368;ZZEL</h2>
<p>A Tarcsay-kast&eacute;ly kertj&eacute;ben ny&iacute;lott a basar&oacute;zsa. Olyan v&eacute;rfoltosan piroslott, mintha valami nagy sz&iacute;vb&#337;l cseppenk&eacute;nt hulldog&aacute;lt volna a gyep k&ouml;z&eacute;. A piros foltokon t&uacute;l normann-feny&#337;k s&ouml;t&eacute;t fala szegte a kertet. Azut&aacute;n kezd&#337;d&ouml;tt az erd&#337; a f&aacute;c&aacute;nossal, ahol est&eacute;nkint a felgalyaz&oacute; kakasok nagyokat rikoltottak.</p>
<p>A h&aacute;z asszonya a verand&aacute;r&oacute;l n&eacute;zte, hogyan h&uacute;z&oacute;dik a basar&oacute;zs&aacute;k k&ouml;zt az erd&#337; ir&aacute;ny&aacute;ba az ura, meg az unokan&eacute;nje, aki n&aacute;lok nyaralt. Teliv&eacute;r nagyv&aacute;rosi asszony volt a vend&eacute;g, akinek m&eacute;g itt a puszt&aacute;n is els&#337; gondja a toilette k&ouml;r&uuml;l forgott. Ny&aacute;r l&eacute;v&eacute;n, feh&eacute;rben volt. Az embernek a sz&eacute;ps&eacute;ges Apoll&oacute;-lepke juthatott esz&eacute;be r&oacute;la.</p>
<p>Tarcsayn&eacute; a szem&eacute;vel kis&eacute;rte &#337;ket, am&iacute;g l&aacute;thatta; am&iacute;g csak el nem t&uuml;ntek a haragosz&ouml;ld feny&#337;fal m&ouml;g&ouml;tt. Milyen sz&eacute;p p&aacute;r, gondolta, &eacute;s t&uuml;n&#337;dve hajolt k&eacute;zimunk&aacute;ja f&ouml;l&eacute;. Id&#337;nkint boldog pillant&aacute;sokkal kereste a veranda el&#337;tt lev&#337; homokos t&eacute;rs&eacute;gen a kis gyerekeit, akik ott j&aacute;tszadoztak. A fi&uacute;cska zajosan parancsolgatott piciny hug&aacute;nak, aki &aacute;hitatosan leste szavait.&mdash;Ha sz&aacute;rnyok volna, olt&aacute;rk&eacute;pek lehetn&eacute;nek, gondolta a mam&aacute;jok.</p>
<p>Ezalatt azok ketten eljutottak az erdei &ouml;sv&eacute;nyig. </p>
<p>Idegeneknek arrafel&eacute; tilos volt a j&aacute;r&aacute;s-kel&eacute;s. Aki ott megfordult, az bizonyos lehetett benne, hogy senkivel sem tal&aacute;lkozik. Eleinte m&eacute;g csak volt az &ouml;sv&eacute;ny ment&eacute;n egy-egy pad, de azut&aacute;n eg&eacute;szen beleveszett az &uacute;t a s&#369;r&#369;s&eacute;gbe. Az utols&oacute; pihen&#337;hely egy led&#337;lt fat&ouml;rzs volt, amelyet bebor&iacute;tott a repk&eacute;ny. A feh&eacute;r asszony itt meg&aacute;llott.</p>
<p>&mdash;Ne menj&uuml;nk tov&aacute;bb, Bandi,&mdash;&uuml;lj&uuml;nk le egy kicsit; besz&eacute;dem van veled.</p>
<p>A f&eacute;rfi k&eacute;rd&#337; arccal ereszkedett le a fat&ouml;rzsre. Messzir&#337;l kakuk sz&oacute;lt. A megbolygatott repk&eacute;ny k&ouml;zt elsurrant valami:&mdash;tal&aacute;n egy gy&iacute;k. F&uuml;lledt volt a leveg&#337;.</p>
<p>&mdash;Parancsolj velem, Lenke!</p>
<p>Az asszony l&aacute;that&oacute;an k&uuml;zd&ouml;tt mag&aacute;val, &uacute;gy l&eacute;lekzett, mintha hegyre kapaszkodott volna. Tarcsay meg akarta fogni a kez&eacute;t. Nem engedte, elvonta.</p>
<p>&mdash;El kell mondanom valamit neked; pedig &aacute;rul&aacute;st k&ouml;vetek el. De ez a j&aacute;t&eacute;k nem folyhat tov&aacute;bb. &Eacute;s &eacute;n nem maradhatok itt tov&aacute;bb.</p>
<p>&mdash;J&aacute;t&eacute;k?!... &eacute;s megsz&ouml;k&ouml;l a folytat&aacute;sa el&#337;l? </p>
<p>Az asszony les&uuml;t&ouml;tte a szem&eacute;t.</p>
<p>&mdash;Sz&aacute;m&iacute;tok r&aacute;, hogy minden szavam magunk k&ouml;zt marad. Edit sohasem bocs&aacute;tan&aacute; meg,&mdash;mondta an&eacute;lk&uuml;l, hogy a k&eacute;rd&eacute;sre egyenesen felelt volna.</p>
<p>&mdash;Teh&aacute;t &#337;r&oacute;la van sz&oacute;?</p>
<p>&mdash;&#336;r&oacute;la is.</p>
<p>&mdash;H&aacute;t m&eacute;g?</p>
<p>&mdash;Mir&oacute;lunk, kett&#337;nkr&#337;l.</p>
<p>&mdash;Folytasd, k&eacute;rlek.</p>
<p>&mdash;Nem fogsz megneheztelni?</p>
<p>&mdash;Ter&aacute;d?!!</p>
<p>Az asszony meg&eacute;rtette &eacute;s most maga nyujtott kezet a s&oacute;gor&aacute;nak, aki azt gy&ouml;ng&eacute;den megcs&oacute;kolta, de, szinte t&uuml;ntet&#337;en, r&ouml;gt&ouml;n el is eresztette. V&aacute;rt.</p>
<p>&mdash;&Eacute;n nem a magam j&oacute;sz&aacute;nt&aacute;b&oacute;l j&ouml;ttem most hozz&aacute;tok, Bandi. Editnek sz&uuml;ks&eacute;ge volt r&aacute;m;&mdash;h&iacute;vott.</p>
<p>&mdash;Ebben m&eacute;g semmi rendkiv&uuml;li sincsen.</p>
<p>&mdash;V&aacute;rj egy kicsit. Felelj nekem &#337;szint&eacute;n: szeretted te Editet, amikor elvetted?</p>
<p>&mdash;Furcsa k&eacute;rd&eacute;s. Persze, hogy szerettem. Mi&eacute;rt akarod tudni?</p>
<p>&mdash;Mondd meg el&#337;bb: szereted-e m&eacute;g most is.</p>
<p>Tarcsay elgondolkodott. Azutt&aacute;n nyilt tekintettel felelt:</p>
<p>&mdash;Szeretem, mint egy &eacute;des j&oacute; gyermeket; mint a legjobb feles&eacute;get; mint a gyermekeim anyj&aacute;t.</p>
<p>&mdash;Csak &uacute;gy?</p>
<p>&mdash;Nem el&eacute;g ez? Edit t&ouml;k&eacute;letesen be&eacute;ri vele.</p>
<p>&mdash;Tartok t&#337;le, hogy t&eacute;vedsz.</p>
<p>&mdash;Mondta?</p>
<p>&mdash;Nem ilyen vil&aacute;gosan. De &eacute;n ismerem. Nemcsak rokonok, hanem igaz&aacute;n j&oacute; bar&aacute;tn&#337;k is vagyunk. M&aacute;r az int&eacute;zetben azok voltunk.</p>
<p>&mdash;Pedig te id&#337;sebb lehetsz vagy h&aacute;rom &eacute;vvel.</p>
<p>&mdash;Csak kett&#337;vel. &Eacute;s azt&aacute;n Edit a komolys&aacute;g&aacute;val hamar lett nagy le&aacute;ny. Most mondd meg nekem &#337;szint&eacute;n: ami&oacute;ta elvetted, csakugyan volt valakid, akit m&aacute;sk&eacute;pen szerett&eacute;l?</p>
<p>Tarcsay mer&#337;n n&eacute;zett az asszonyra. Nyomat&eacute;kkal mondta:</p>
<p>&mdash;Van. De mi&eacute;rt kell ezt olyan hat&aacute;rozottan tudnod?</p>
<p>Az asszony elpirult. Zavarosan v&eacute;dekezett.</p>
<p>&mdash;Ne &eacute;rts f&eacute;lre; nem arra vagyok k&iacute;v&aacute;ncsi, hogy kicsoda...</p>
<p>&mdash;&Uacute;gyis tudod. Megmondjam?</p>
<p>&Uacute;gy tett az asszony, mintha ezt nem hallotta volna. Sietve magyar&aacute;zta.</p>
<p>&mdash;Nekem tudniillik az&eacute;rt kellett most idej&ouml;nn&ouml;m, hogy elh&oacute;d&iacute;tsalak valakit&#337;l, akit nem &ouml;smerek.</p>
<p>&mdash;Ez alaposan megt&ouml;rt&eacute;nt. Meg lehetsz el&eacute;gedve. </p>
<p>Kis ideig csend volt... A f&eacute;rfi sz&oacute;lalt meg &uacute;jra.</p>
<p>&mdash;Eszerint &ouml;sszeesk&uuml;dtetek ellenem. Mit mondott neked Edit? Besz&eacute;lj b&aacute;tran, ha m&aacute;r elkezdted.</p>
<p>&mdash;&#336; szeret t&eacute;ged, nagyon szeret. </p>
<p>&mdash;J&oacute;-j&oacute;; de mit mondott egyebet?</p>
<p>&mdash;Tal&aacute;n mindent. Sokat levelezt&uuml;nk; nagyon bizalmasan.</p>
<p>&mdash;Akkor tudhatsz r&oacute;la, hogy mindig j&oacute; f&eacute;rj voltam.</p>
<p>&mdash;Err&#337;l tudok. </p>
<p>&mdash;Pedig nem minden volt „fen&eacute;kig tejfel” az &eacute;letemben.</p>
<p>&mdash;Tudom.</p>
<p>&mdash;Panaszkodott neked?</p>
<p>&mdash;Csak kital&aacute;ltam egyetm&aacute;st;&mdash;a sorok k&ouml;z&ouml;tt. De hogy is ker&uuml;lhettetek ti &ouml;ssze?</p>
<p>&mdash;L&aacute;sd Lenke, ebben a k&eacute;rd&eacute;sedben tulajdonk&eacute;pen az &eacute;n teljes igazol&aacute;som van. Te is &uacute;gy l&aacute;tod, hogy nem voltunk igaz&aacute;n egym&aacute;snak val&oacute;k.</p>
<p>Az asszony n&eacute;m&aacute;n j&aacute;tszadozott a naperny&#337;j&eacute;vel.</p>
<p>&mdash;Amikor arra sz&aacute;ntam r&aacute; magamat, hogy megh&aacute;zasodjam, m&aacute;r azok k&ouml;z&eacute; sz&aacute;m&iacute;thattak, akik a nem h&aacute;zasembereknek val&oacute; szertelens&eacute;geket kitombolt&aacute;k magokb&oacute;l. Edit mindazok k&ouml;zt, akiket &ouml;smertem, a legtiszt&aacute;bb lelk&#369; kisle&aacute;ny volt &eacute;s engem szeretett. Minden gondolata &eacute;n voltam; ez hizelgett nekem &eacute;s b&uuml;szk&eacute;v&eacute; tett. A gazdas&aacute;gomat elhanyagolt &aacute;llapotban vettem &aacute;t; eleinte volt vele gondom, munk&aacute;m. De azut&aacute;n hi&aacute;nyozni kezdett valami.</p>
<p>&mdash;Milyen h&aacute;l&aacute;tlanok vagytok ti f&eacute;rfiak.</p>
<p>&mdash;N&eacute;zd Lenke, &eacute;n nemcsak egy nagyon j&oacute; aszszonyra v&aacute;gytam, aki mindig egyform&aacute;n feh&eacute;r cukor, &eacute;des, de zamat n&eacute;lk&uuml;l. Engem az a szent j&oacute;s&aacute;g, amely Editb&#337;l csak&uacute;gy sug&aacute;rzik, meghat, de egy kicsit untat is. Neki semmir&#337;l sincsen v&eacute;lem&eacute;nye &eacute;s az &eacute;letem meglehet&#337;sen sz&uuml;rke mellette.</p>
<p>&mdash;Ez&eacute;rt kerest&eacute;l v&aacute;ltozatoss&aacute;got. Ez&eacute;rt udvarolgatt&aacute;l...</p>
<p>Tarcsay v&aacute;llat vont.</p>
<p>&mdash;Udvaroltam! Ahogy minden valamireval&oacute; f&eacute;rfiember, minden valamireval&oacute; asszonynak udvarol. Szok&aacute;sb&oacute;l, illend&#337;s&eacute;gb&#337;l, id&#337;t&ouml;lt&eacute;sb&#337;l, udvariass&aacute;gb&oacute;l.</p>
<p>&mdash;De nagyon sokat volt&aacute;l el hazulr&oacute;l. Gyan&uacute;t keltett&eacute;l.</p>
<p>&mdash;Ami&oacute;ta itt vagy, m&aacute;r hat hete, a l&aacute;bamat sem tettem ki a puszt&aacute;r&oacute;l.</p>
<p>&mdash;Ez az.</p>
<p>&mdash;Mit akarsz ezzel mondani.</p>
<p>&mdash;Most nekem udvarolsz.</p>
<p>Tarcsay nevetett.</p>
<p>&mdash;Magatok akart&aacute;tok. Az im&eacute;nt mondtad.</p>
<p>&mdash;F&aacute;jdalom, igaz.</p>
<p>&mdash;Csakhogy most minden eg&eacute;szen m&aacute;sk&eacute;pen van. Mert&mdash;&eacute;n bel&eacute;d szerettem.</p>
<p>&mdash;Hallgass err&#337;l Bandi.</p>
<p>&mdash;Meglep a vallom&aacute;som? nem tudtad? Nem &eacute;rezted? mered mondani?&mdash;Kell az ilyen asszonynak sokat besz&eacute;lni?</p>
<p>A sok k&eacute;rd&eacute;s szinte el&aacute;rasztotta az asszonyt. Egyikre sem b&iacute;rt, vagy nem mert felelni. A f&eacute;rfi folytatta.</p>
<p>&mdash;Most h&aacute;t tudom, hogy teneked meg kellett volna engem „gy&oacute;gy&iacute;tanod” valami betegs&eacute;gemb&#337;l, ami nem volt. &Eacute;s amikor betegg&eacute; tett&eacute;l, azt hiszed, elm&uacute;lik a bajom, ha azt mondod: nincs tov&aacute;bb a j&aacute;t&eacute;k.</p>
<p>&mdash;Bocs&aacute;ss meg, nem &iacute;gy akartam. </p>
<p>&mdash;Az&eacute;rt kellett most megvallanod, hogy minden csak j&aacute;t&eacute;k volt, hogy ki&aacute;br&aacute;nd&iacute;ts. A lelkifurdal&aacute;s b&aacute;nt. De nem miattam, s&#337;t m&eacute;g csak nem is Edit miatt...</p>
<p>Az asszony csud&aacute;lkozva v&aacute;rta a folytat&aacute;st.</p>
<p>&mdash;Magad miatt, fejezte be a f&eacute;rfi.</p>
<p>&mdash;Hogy &eacute;rted ezt?</p>
<p>&mdash;&Uacute;gy, &eacute;des Lenke, hogy mialatt a t&#369;zzel j&aacute;tszott&aacute;l, magad is meg&eacute;gt&eacute;l. Mert te is szeretsz engem.</p>
<p>Az asszony felpattant, hevesen tiltakozott.</p>
<p>&mdash;Nem igaz! Nem igaz!</p>
<p>&mdash;Maradj csak sz&eacute;pen a helyeden... Ha elkezdted, ne hagyjuk annyiban. Hisz &eacute;n hallgattam. Neked volt halaszthatatlan besz&eacute;lni val&oacute;d velem. &Eacute;n nem k&eacute;rdeztelek. Ami engem &eacute;rdekelt, azt &eacute;n &uacute;gyis tudtam. Te &eacute;ppen &uacute;gy vagy az uraddal, mint &eacute;n Edittel, vagy m&eacute;g &uacute;gyabbul. Az urad der&eacute;k ember, de az eg&eacute;sz &eacute;leted csupa h&eacute;tk&ouml;znap vele. &Eacute;n egy liliomot kaptam, aki ink&aacute;bb szent, mint asszony. Te egy automat&aacute;nak vagy a feles&eacute;ge, aki a p&eacute;nzkeres&eacute;s hajsz&aacute;j&aacute;ban nem is &eacute;r r&aacute;, hogy szerelmes f&eacute;rj legyen. Az &eacute;n Editem m&aacute;ig is le&aacute;nyos riadoz&aacute;ssal titkolja saj&aacute;t maga el&#337;tt, hogy viszonya van egy f&eacute;rfival, aki az ura. De tik&ouml;ztetek meg &eacute;ppens&eacute;ggel olyan az &eacute;let, mintha a h&aacute;zass&aacute;gtok igaz sem volna. Sz&ouml;k&ouml;l az urad el&#337;l, akit sohasem szerett&eacute;l. </p>
<p>&mdash;Rosszul esik, hogy b&aacute;ntod; hallgass k&eacute;rlek.</p>
<p>&mdash;De az nem esett rosszul, hogy elvedd az eszemet &eacute;s akkor azt mondd: j&aacute;t&eacute;k volt. el&eacute;g volt; nem maradhatok tov&aacute;bb ezen a veszedelmes helyen.</p>
<p>&mdash;Hallgathattam volna.</p>
<p>&mdash;Akkor f&eacute;lmunk&aacute;t v&eacute;gezt&eacute;l volna, vagy m&eacute;g rosszabbat. Tal&aacute;n azt hiszed, megmenten&eacute;l Edit sz&aacute;m&aacute;ra, ha &#337; most m&aacute;r nem valaki m&aacute;st&oacute;l f&eacute;ltene, hanem t&#337;led? Nyilatkoznod kellett, hogy fel&eacute;bressz. Hanem azt m&aacute;r &eacute;n tal&aacute;lom ki, hogy nem is mersz tov&aacute;bb „j&aacute;tszani”, mert &eacute;rzed, hogy nagy a t&eacute;t;&mdash;de nem az eny&eacute;met f&eacute;lted, hanem a magad&eacute;t.</p>
<p>Egy nagy h&aacute;rsfa volt el&#337;tt&ouml;k; annak a lombja k&ouml;z&eacute; most egy s&aacute;rgarig&oacute; r&ouml;ppent s ott fuvol&aacute;zni kezdett. Az asszony, azt tal&aacute;lta ki &uuml;r&uuml;gynek a hallgat&aacute;sra, hogy odafigyelt. Csak k&eacute;s&#337;bb fordult a s&oacute;gor&aacute;hoz.</p>
<p>&mdash;Honnan mered te mindezt ilyen hat&aacute;rozotts&aacute;ggal meg&aacute;llap&iacute;tani?</p>
<p>&mdash;Onnan, hogy m&aacute;r r&eacute;g megsz&uuml;ntek a kis kac&eacute;rkod&aacute;said, amelyek nem tartoznak az igazi l&eacute;nyedhez s amelyek miatt &eacute;n sokszor gondoltam eleinte: be k&aacute;r ez&eacute;rt az asszony&eacute;rt! Te ma eg&eacute;szen m&aacute;s vagy, mint volt&aacute;l &eacute;s min&eacute;l jobban elfelejtgeted a „szerepedet”, ann&aacute;l tiszt&aacute;bban l&aacute;tom, hogy milyen kincs vagy.</p>
<p>&mdash;Igaz&aacute;n annak tartasz?</p>
<p>&mdash;Ugy-e, &ouml;r&uuml;lsz neki. Mondd, hogy &ouml;r&uuml;lsz.</p>
<p>&mdash;Sz&oacute;l&aacute;sforma, udvarl&aacute;s. Sok asszonynak mondt&aacute;l m&aacute;r ilyet.</p>
<p>&mdash;F&eacute;lsz &ouml;r&uuml;lni... Azt hiszed, abban vallom&aacute;s volna.</p>
<p>&mdash;Nem b&iacute;rom ezt a hangot, Bandi. Nyugtalan&iacute;tasz vele.</p>
<p>&mdash;Most m&aacute;r k&eacute;s&#337;; &eacute;n m&aacute;r nem tudok m&aacute;sk&eacute;pen.</p>
<p>&mdash;L&aacute;sd,&mdash;ezzel &uuml;ld&ouml;z&ouml;l el. Mert ink&aacute;bb meghaln&eacute;k, semhogy f&aacute;jdalmat okozzak Editnek.</p>
<p>&mdash;&Eacute;s ha nem okozn&aacute;l? Vajjon nem lehet azt elker&uuml;lni? Ett&#337;l az aggodalmadt&oacute;l m&eacute;g nagyon boldogg&aacute; tehetsz.</p>
<p>Az asszony megd&ouml;bbent.</p>
<p>&mdash;Komolyan mondod ezt? Felt&eacute;telezn&eacute;d r&oacute;lam?</p>
<p>&mdash;A haz&aacute;rdj&aacute;t&eacute;kod ut&aacute;n, amelyben sz&aacute;momra annyi ig&eacute;ret volt, te ezen meg&uuml;tk&ouml;z&ouml;l? Magad akartad, hogy szeresselek.</p>
<p>&mdash;Ime a b&#369;nh&#337;d&eacute;sem. M&eacute;g csak nem is tisztelsz;&mdash;megvetsz.</p>
<p>&mdash;Im&aacute;dlak &eacute;s te ezt j&oacute;l tudod.</p>
<p>&mdash;Nem, nem igaz; nem szeretsz; akkor nem besz&eacute;ln&eacute;l &iacute;gy velem,</p>
<p>&mdash;Csak p&ouml;r&ouml;lj; csak szidj. Gy&ouml;ny&ouml;r&#369;s&eacute;g az nekem. Felszabad&iacute;tasz r&aacute;, hogy meggy&#337;zzelek.</p>
<p>&mdash;&Uacute;gysem hinn&eacute;k neked; sohasem b&iacute;rn&eacute;k hinni. Nem abb&oacute;l a f&aacute;b&oacute;l faragtak t&eacute;ged;&mdash;tudok &eacute;n sok mindent. Az eg&eacute;sz multadat tudom. K&ouml;nyvet &iacute;rhatn&eacute;k r&oacute;lad.</p>
<p>&mdash;Lenke, &eacute;des kis Lenk&eacute;m, tagadod m&eacute;g, hogy szeretsz? Lehetne ennyi szemreh&aacute;ny&aacute;s m&aacute;sk&eacute;p a szavaidban?</p>
<p>&mdash;K&eacute;pzel&#337;d&#337;! Csak hitesd al magaddal. Igaz&aacute;n tiszta &#337;r&uuml;let, amit m&#369;velsz.</p>
<p>&mdash;H&aacute;t felelj egy k&eacute;rd&eacute;semre.</p>
<p>&mdash;K&eacute;rdezz.</p>
<p>&mdash;Ha nem volna feles&eacute;gem, lenn&eacute;l a feles&eacute;gem?</p>
<p>&mdash;Mit felelhetek erre?&mdash;&Uacute;gyis mindegy. Csak az&eacute;rt sem lenn&eacute;k.</p>
<p>&mdash;M&eacute;g egyet k&eacute;rdezek. De erre &uacute;gysem mern&eacute;l &#337;szint&eacute;n felelni.</p>
<p>&mdash;Most m&aacute;r k&ouml;vetelem, hogy k&eacute;rdezz.</p>
<p>&mdash;Ha elv&aacute;ln&eacute;k Editt&#337;l, lenn&eacute;l a feles&eacute;gem?</p>
<p>Az asszony megrezzent.</p>
<p>&mdash;Bolond, eszeveszett, Most m&aacute;r el&eacute;g legyen...</p>
<p>&mdash;L&aacute;tod, hogy nem felelsz.</p>
<p>&mdash;Ha Edit tudn&aacute;, hogy miket fecseg&uuml;nk itt &ouml;ssze-vissza!</p>
<p>&mdash;Ha csak el nem &aacute;rulsz...</p>
<p>&mdash;Milyen cs&iacute;p&#337;s vagy. Meg&eacute;rdemlem, &uacute;gy-e.</p>
<p>&mdash;Nagyon szeretlek, ennyi az eg&eacute;sz. Elvetted az eszemet.</p>
<p>&mdash;M&eacute;g egy sz&oacute; &eacute;s itt hagylak. M&aacute;r megyek is.</p>
<p>&mdash;Akkor b&uacute;cs&uacute;zz&aacute;l el t&#337;lem. Cs&oacute;kolj meg...</p>
<p>&mdash;A vallom&aacute;said ut&aacute;n? Annak &ouml;r&ouml;kre v&eacute;ge &eacute;des bar&aacute;tom.</p>
<p>&mdash;M&aacute;skor is megcs&oacute;kolt&aacute;l.</p>
<p>&mdash;Mint a s&oacute;goromat.</p>
<p>&mdash;Cs&oacute;kolj meg &uacute;gy.</p>
<p>&mdash;Oh&oacute;! soha t&ouml;bbet. &Eacute;s k&eacute;rlek, ne k&iacute;nozz. M&aacute;r is &uacute;gy &eacute;rzem, mintha b&#369;n&ouml;s voln&eacute;k. &Eacute;n m&eacute;g ma utazom.</p>
<p>&mdash;Ut&aacute;nad megyek.</p>
<p>&mdash;M&aacute;s sem hi&aacute;nyozn&eacute;k. Mi lenne Edittel, mit gondolsz?</p>
<p>&mdash;Akkor itt pusztulok el valahogy, ak&aacute;rhogy.</p>
<p>&mdash;Istenem, mit csin&aacute;ljak m&aacute;r veled, Istenem</p>
<p>&mdash;Cs&oacute;kolj meg. Azut&aacute;n b&eacute;k&eacute;n hagylak. Enynyit csak meg&eacute;rdemlek a nagy j&aacute;t&eacute;kvesztes&eacute;gem ut&aacute;n.</p>
<p>Az asszony idegesen sim&iacute;totta v&eacute;gig a hal&aacute;nt&eacute;k&aacute;t. T&ouml;prengett. K&uuml;zd&ouml;tt mag&aacute;val.</p>
<p>&mdash;Esk&uuml;dj&eacute;l meg, hogy ez lesz utols&oacute; er&#337;szakoss&aacute;god.</p>
<p>&mdash;Esk&uuml;sz&ouml;m ak&aacute;rmire.</p>
<p>&mdash;&Eacute;s hogy&mdash;nem udvarolsz t&ouml;bbet annak a m&aacute;siknak.</p>
<p>&mdash;Esk&uuml;sz&ouml;m&mdash;esk&uuml;sz&ouml;m; de mit &eacute;rdekel ez t&eacute;ged, ha &uacute;gy sem szeretsz?</p>
<p>&mdash;&Eacute;s arra, hogy szeretni fogod Editet.</p>
<p>&mdash;Arra m&aacute;r r&eacute;gen megesk&uuml;dtem.</p>
<p>&mdash;Sz&eacute;pen megtartottad.</p>
<p>&mdash;Amennyire csak &#337; maga megb&iacute;rta tarttatni velem.</p>
<p>&mdash;Mire eskesselek m&eacute;g?... hogy igaz&aacute;n b&eacute;k&eacute;t hagysz azut&aacute;n.</p>
<p>&mdash;Arra, hogy szeretni foglak, am&iacute;g &eacute;lek.</p>
<p>&mdash;L&aacute;tod, milyen jav&iacute;thatatlan vagy.</p>
<p>&mdash;Gy&oacute;gy&iacute;thatatlan vagyok. Egyre betegebb vagyok. Hiszen l&aacute;tod.</p>
<p>&mdash;Akkor nem lehet. Sohasem mern&eacute;k Edit szeme k&ouml;z&eacute; n&eacute;zni. Megyek innen.</p>
<p>&Uacute;jra felugrott a fat&ouml;rzsr&#337;l; n&eacute;h&aacute;ny l&eacute;p&eacute;st tett bizonytalan ir&aacute;nyban a gyepen; t&eacute;tov&aacute;zva n&eacute;zett sz&eacute;t; figyelni, hallgat&oacute;dzni l&aacute;tszott. Halv&aacute;ny volt.</p>
<p>&mdash;Senki sincs itt, ne f&eacute;lj;&mdash;gyere vissza!&mdash;suttogt&aacute;k m&eacute;g a lombok is a f&eacute;rfi esdekl&#337; hiv&aacute;s&aacute;val.</p>
<p>&mdash;Ne zaklass, nem megyek. &Uacute;gy sem megyek.</p>
<p>&mdash;Ha &iacute;gy hagysz el baj lesz, megl&aacute;tod.</p>
<p>&mdash;Legyen eszed; isten &aacute;ldjon meg Bandi...</p>
<p>A f&eacute;rfi mellette termett &eacute;s megragadta a kez&eacute;t.</p>
<p>&mdash;Addig el nem engedlek. N&eacute;zz meg j&oacute;l &eacute;s l&aacute;sd mi van bennem. Ha meg nem cs&oacute;kolsz, ha egyetlenegyszer, egy picit meg nem cs&oacute;kolsz...</p>
<p>Az asszonynyal forogni kezdett a vil&aacute;g. M&aacute;r igaz&aacute;n csak szabad&uacute;lni v&aacute;gyott, ak&aacute;rmi &aacute;ron is. Verg&#337;d&#337; kez&eacute;t vaskapocs szor&iacute;totta. &#336;t mar&aacute;t b&aacute;gyaszt&oacute; m&aacute;gnes ellen&aacute;llhatatlan ereje vonzotta. Ugy hajoltak &ouml;ssz&eacute;bb-&ouml;ssz&eacute;bb, lassan, mint k&eacute;t szell&#337;ingatta lomb.</p>
<p>&mdash;Bandi!... Lenke!... hol vagytok?&mdash;hangzott ebben a pillanatban a normann-feny&#337;k fel&#337;l.</p>
<p>&mdash;Szent isten, ez Edit! most r&ouml;gt&ouml;n eressz el! Sz&eacute;trebbentek.</p>
<p>Az asszony a naperny&#337;j&eacute;t pr&oacute;b&aacute;lta nyitogatni mintha am&ouml;g&eacute; akart volna b&uacute;jni. K&eacute;ts&eacute;gbeesve intett a f&eacute;rfinak:</p>
<p>&mdash;Ki&aacute;lts neki; h&iacute;vjad;&mdash;&eacute;n nem b&iacute;rok sz&oacute;lani. Tarcsay &ouml;sszetette a kez&eacute;t.</p>
<p>&mdash;Cs&oacute;kolj meg hamar-hamar...</p>
<p>M&aacute;r csak a leveg&#337;nek besz&eacute;lt.</p>
<p>Az asszony nem v&aacute;rt tov&aacute;bb. El&#337;re szaladt; vissza, a kertbe.</p>
<p>&mdash;Itt vagyunk, j&ouml;v&uuml;nk!&mdash;kiab&aacute;lta ak&ouml;zben remeg&#337; hangon, l&eacute;lekzete-fogyt&aacute;n. De az&eacute;rt csak futott.</p>
<p>Mire Tarcsay a basar&oacute;zs&aacute;k t&aacute;j&aacute;n hozz&aacute;jok csatlakozott, a k&eacute;t asszony hangosan kacagott valamin.</p>
<hr>
<h2><a id="a6"></a>&Ouml;V&Eacute;K A VIL&Aacute;G</h2>
<p>A gy&ouml;ny&ouml;r&#369;en havas t&aacute;j orsz&aacute;g&uacute;tj&aacute;n k&eacute;t csilingel&#337; sz&aacute;nka j&ouml;tt egym&aacute;ssal szemk&ouml;zt. Az egyik a Hal&aacute;sz-major fel&#337;l, a m&aacute;sik a tengelyi puszta ir&aacute;ny&aacute;b&oacute;l. Azon a ponton tal&aacute;lkoztak, ahol az orsz&aacute;g&uacute;tr&oacute;l egy mezei d&#369;l&#337;re lehetett let&eacute;rni, a nagy r&oacute;nas&aacute;g fel&eacute;. Az egyik sz&aacute;nk&aacute;nak persze balra esett a let&eacute;r&#337;, a m&aacute;siknak meg jobbra, A d&#369;l&#337;&uacute;tra kanyarod&aacute;s el&#337;tt egyszerre &aacute;llott meg mind a k&eacute;t sz&aacute;nka:</p>
<p>&mdash;H&oacute;ha-h&oacute;!...</p>
<p>&mdash;Szervusz, B&oacute;di!&mdash;kiab&aacute;lt &aacute;t a Hal&aacute;sz-majorbeli sz&aacute;nka ura a m&aacute;sikra.&mdash;Szervusz Marci!&mdash;hangzott a sziv&eacute;lyes &uuml;dv&ouml;zlet onnan is.&mdash;&Uacute;gy l&aacute;tom, egyfel&eacute; t&ouml;reksz&uuml;nk; hadd l&aacute;ssalak m&aacute;r egy kicsit k&ouml;zelebbr&#337;l; ezer esztendeje, hogy nem l&aacute;ttalak.</p>
<p>A k&eacute;t &uacute;r egyszerre kezdett lecihel&#337;dni a sz&aacute;nk&oacute;r&oacute;l. De nemcsak &#337;k, hanem a t&aacute;rsaik is. A Hal&aacute;sz&eacute;k sz&aacute;nk&aacute;j&aacute;n, az &uacute;r mellett, egy bebugyelk&aacute;zott feh&eacute;r galamb cs&uuml;cs&uuml;lt, egy hamisszem&#369; kisle&aacute;ny, aki, mire az &eacute;desapja lehurcolkodott, a m&aacute;sik oldalon m&aacute;r &uacute;gy ler&ouml;ppent az alacsony &uuml;l&eacute;sr&#337;l, ak&aacute;r a pipiske az &aacute;rokpartr&oacute;l az &uacute;tra. A m&aacute;sik &uacute;r, karvai Karvay Boldizs&aacute;r vala a fi&aacute;val, a sebes&uuml;lten hazaker&uuml;lt z&aacute;szl&oacute;ssal, akit n&eacute;h&aacute;ny heti &uuml;d&uuml;l&eacute;sre hazak&uuml;ldtek a k&oacute;rh&aacute;zi kezel&eacute;sb&#337;l. A z&aacute;szl&oacute;s is lel&eacute;pett a sz&aacute;nk&aacute;r&oacute;l &eacute;s &aacute;mb&aacute;r egy kicsit bicegve, a szomsz&eacute;d&eacute;k fel&eacute; ind&uacute;lt.</p>
<p>Mindny&aacute;jan meg&ouml;r&uuml;ltek egym&aacute;snak. Hamar kider&uuml;lt, hogy ugyanegy j&aacute;ratban is voln&aacute;nak. Mind a ketten orosz foglyokat szeretn&eacute;nek kapni a „t&aacute;borb&oacute;l”. Nagy a hi&aacute;ny munk&aacute;sk&eacute;zben.</p>
<p>&mdash;Akkor ne sokat &aacute;csorogjunk,&mdash;ind&iacute;tv&aacute;nyozta az &ouml;reg Hal&aacute;sz.&mdash;A gyerekek &uuml;ljenek a te sz&aacute;nk&aacute;dra &eacute;s menjenek el&#337;l, hogy vigy&aacute;zhassunk r&aacute;jok. Te pedig gyere ide hozz&aacute;m,&mdash;annyi a besz&eacute;lgetni val&oacute;nk.</p>
<p>&Iacute;gy t&ouml;rt&eacute;nt. A gyerekek a Karvay&eacute;k sz&aacute;nk&oacute;j&aacute;n el&#337;re surrantak. Az &ouml;regek a m&aacute;sik sz&aacute;non k&ouml;vett&eacute;k &#337;ket &eacute;s elm&eacute;lyedtek ak&ouml;zben mindenf&eacute;le komoly besz&eacute;lget&eacute;sbe, gazd&aacute;lkod&aacute;si bajok meg&aacute;llap&iacute;t&aacute;s&aacute;ba.</p>
<p>*</p>
<p>A k&eacute;t gyerek kis ideig n&eacute;m&aacute;n &uuml;lt egym&aacute;s mellett; mind a kett&#337;n elfog&oacute;d&aacute;st lehetett volna &eacute;szrevenni, ha lett volna, aki figyelje &#337;ket. Azut&aacute;n a z&aacute;szl&oacute;s megsz&oacute;lalt:</p>
<p>&mdash;Mondja, Katica, mi&eacute;rt nem v&aacute;laszolt a levelemre?</p>
<p>A s&ouml;t&eacute;tszem&#369; fruska elpirult; gy&ouml;ny&ouml;r&#369;, lelkes szem&eacute;t a leg&eacute;nyke fel&eacute; ford&iacute;totta:</p>
<p>&mdash;Nem kaptam &eacute;n mag&aacute;t&oacute;l levelet,&mdash;mondta moh&oacute; menteget&#337;dz&eacute;ssel.</p>
<p>A fi&uacute; olyan tekintettel csud&aacute;lkozott, amelyben az &ouml;r&ouml;mnek s az el&eacute;gedetlens&eacute;gnek egyk&eacute;pen volt nyoma.</p>
<p>&mdash;Istenem&mdash;mondta&mdash;akkor m&eacute;gsem &uacute;gy van, hogy sz&aacute;nd&eacute;kosan mell&#337;z&ouml;tt; (emiatt volt a szem&eacute;ben az &ouml;r&ouml;m) pedig milyen hossz&uacute; levelet &iacute;rtam! (Ennek a gondolata b&aacute;ntotta: hogy minek v&eacute;sz; el &eacute;ppen az ilyen lev&eacute;l.)</p>
<p>&mdash;Nem kaptam,&mdash;er&#337;s&iacute;tette a kisle&aacute;ny;&mdash;semmit sem kaptam &eacute;n.</p>
<p>&mdash;S ha megkapta volna a levelemet, v&aacute;laszolt volna r&aacute;?</p>
<p>&mdash;Hogyne!</p>
<p>&mdash;Sz&iacute;vesen?</p>
<p>&mdash;Sz&iacute;vesen!</p>
<p>Az ifju olyat lend&#369;lt a sz&aacute;nk&aacute;ban, hogy majdnem kifordult bel&#337;le.</p>
<p>&mdash;Hurr&aacute;h! Akkor minden j&oacute;l van; akkor nem b&uacute;sulok tov&aacute;bb!&mdash;ki&aacute;ltotta.</p>
<p>A le&aacute;nyka elpirult. Mosolygott egy kicsit, de nem merte mutatni, hogy valami kellemeset &eacute;rez.</p>
<p>&mdash;Ne kiab&aacute;ljon &uacute;gy,&mdash;s&uacute;gta, jelent&#337;sen intve fejecsk&eacute;j&eacute;vel a kocsis fel&eacute;.</p>
<p>A fi&uacute; meg&eacute;rtette.</p>
<p>&mdash;S&uuml;ket,&mdash;mondta boldogan, abbeli nekiszelesedett &ouml;r&ouml;m&eacute;ben, hogy a le&aacute;ny ezzel a bizalmas int&eacute;s&eacute;vel titkos &ouml;sszeesk&uuml;v&eacute;snek v&aacute;lik r&eacute;szes&eacute;v&eacute;, &#337; vele egy&uuml;tt.</p>
<p>&mdash;&Eacute;des Katica! &Eacute;des kis Katica!&mdash;&aacute;radozott a hev&uuml;l&#337; z&aacute;szl&oacute;s, de nem tudta folytatni. Csak n&eacute;zte a mellette riadtan megh&uacute;z&oacute;d&oacute; eleven vir&aacute;gsz&aacute;lat, aki csak a feje elford&iacute;t&aacute;s&aacute;val pr&oacute;b&aacute;lta meg&eacute;rttetni, hogy nem akar t&ouml;bbet is hallani.</p>
<p>De a z&aacute;szl&oacute;s m&aacute;r m&aacute;shol is ki&aacute;ltotta a t&#369;zpr&oacute;b&aacute;t; nem hagyta abba, amit elkezdett; csak v&aacute;rt egy kicsit; hisz&#39; olyan gy&ouml;ny&ouml;r&#369;s&eacute;ges, olyan minden v&eacute;rcseppet a sz&iacute;v&eacute;re kerget&#337; &eacute;rz&eacute;sek fojtogatt&aacute;k.</p>
<p>&mdash;&Eacute;des kis Katic&aacute;m!&mdash;t&ouml;rt ki v&eacute;gre bel&#337;le,&mdash;nagyon szeretem mag&aacute;t!...</p>
<p>Ez h&aacute;t megvolt mondva nyiltan. A le&aacute;nyka &ouml;sszerezzent &eacute;s most m&aacute;r &#337; lend&#369;lt olyat, hogy majdnem kir&ouml;ppent a sz&aacute;nk&aacute;b&oacute;l. De a z&aacute;szl&oacute;s ut&aacute;nakapott s megfogta.</p>
<p>&mdash;Hallgasson! Eresszen!&mdash;mondta Katica szem&eacute;rmesen.</p>
<p>&mdash;Nem hallgattam-e eddig?&mdash;mormolta a z&aacute;szl&oacute;s, mik&ouml;zben a le&aacute;ny karj&aacute;r&oacute;l lesiklott a keze;&mdash;pedig tudta maga... tudott maga mindent. &Eacute;s aki nekem akkor azt meg tudta tenni, az nem lehet ir&aacute;ntam eg&eacute;szen k&ouml;z&ouml;ny&ouml;s.</p>
<p>&mdash;Mit tettem &eacute;n? Mikor tettem &eacute;n valamit?&mdash;riadozott a le&aacute;ny &eacute;s nagy szem&eacute;t f&eacute;l&eacute;nk k&iacute;v&aacute;ncsis&aacute;ggal nyugtatta a fi&uacute; arc&aacute;n.</p>
<p>&mdash;&Eacute;des Istenem, m&aacute;r nem eml&eacute;kszik? Igaz&aacute;n elfeledte? Amikor a tavasszal,&mdash;&oacute;, m&aacute;r h&aacute;romnegyed &eacute;ve!&mdash;arra k&eacute;rtem mag&aacute;t Pet&#337;&eacute;kn&eacute;l a nagy kert lugas&aacute;ban, amikor a t&ouml;bbiek onnan egy kicsit kivonultak, hogy eressze le a haj&aacute;t egy pillanatra, azt a csudasz&eacute;p, rengeteg haj&aacute;t, csak egy gondolatnyi kis id&#337;re, s...</p>
<p>&mdash;&Eacute;ppen akkor v&eacute;letlen&uuml;l leesett a kontyom; igaz&aacute;n nem akartam; de a tenniszez&eacute;s k&ouml;zben meglaz&uacute;lt...&mdash;hadarta a le&aacute;ny tiltakozva.</p>
<p>&mdash;M&eacute;g ezt is elveszi t&#337;lem?</p>
<p>Olyan nagy b&aacute;nat volt a hangj&aacute;ban, hogy a le&aacute;ny megsajn&aacute;lta:</p>
<p>&mdash;Nem veszem el,&mdash;mondta hirtelen&mdash;az&eacute;rt sem veszem el. Gondoljon, amit akar.</p>
<p>&mdash;Katic&aacute;m!</p>
<p>A z&aacute;szl&oacute;s a j&oacute; meleg sz&aacute;nk&oacute;takar&oacute; alatt a kis le&aacute;ny kez&eacute;t kereste.</p>
<p>&mdash;Adja ide, sz&iacute;vem, adja ide, hadd szor&iacute;thassam meg egy picit.</p>
<p>&mdash;Nem! Hova gondol? Nem. L&aacute;tnak is...</p>
<p>&mdash;&Eacute;s ha nem l&aacute;tn&aacute;nak?</p>
<p>A le&aacute;ny hamisan mosolygott:</p>
<p>&mdash;De l&aacute;tnak.</p>
<p>&mdash;Feleljen, k&ouml;ny&ouml;rg&ouml;k.</p>
<p>&mdash;Mondtam m&aacute;r, hogy: de l&aacute;tnak.</p>
<p>&mdash;Katica, maga kegyetlen; l&aacute;tja ezt a sok havat? Maga is ilyen feh&eacute;r, hideg, ragyog&oacute;, megb&#369;v&ouml;l&#337;, de fagyos. Mondja, ha m&aacute;r nem b&iacute;rtam magammal &eacute;s mindent megvallottam, mi lesz most m&aacute;r &eacute;nvelem?</p>
<p>&mdash;Az Isten majd megseg&iacute;ti &eacute;s hazaker&uuml;l &eacute;ps&eacute;gben, v&eacute;gk&eacute;pen.</p>
<p>&mdash;Nem a j&oacute; Istennel van nekem most bajom. &Eacute;n most csak azt akarom tudni, gondolt-e r&aacute;m... nem, ez nem el&eacute;g, nekem enn&eacute;l t&ouml;bb kell, sokkal t&ouml;bb: szeret-e egy kicsit. Mondja, kis Katic&aacute;m? Gondolja meg, mit mond; mert ha nem szeret, akkor &eacute;n biz&#39; Isten nem j&ouml;v&ouml;k vissza t&ouml;bbet soha&mdash;soha...</p>
<p>A le&aacute;ny megszeppent. Any&aacute;skod&oacute; gy&ouml;ng&eacute;ds&eacute;ggel mondta:</p>
<p>&mdash;L&aacute;ssa, nincsen esze.</p>
<p>&mdash;Szeret-e? Erre feleljen nekem.</p>
<p>&mdash;Ahogy maga mondta,&mdash;volt a rebben&#337;s, szem&eacute;rmes, halk v&aacute;lasz.</p>
<p>&mdash;Hogy mondtam? &eacute;n istenk&eacute;m.</p>
<p>&mdash;„Egy kicsit...” &iacute;gy mondta.</p>
<p>A z&aacute;szl&oacute;s most m&aacute;r nem b&iacute;rt boldog meghatotts&aacute;g&aacute;val. Odaer&#337;szakolta a kez&eacute;t a kis le&aacute;ny muffj&aacute;ba &eacute;s sz&oacute;tlanul szorongatta az engedelmess&eacute; v&aacute;lt kezecsk&eacute;t.</p>
<p>A sz&aacute;nka ek&ouml;zben r&ouml;p&uuml;lt; a havas t&aacute;j egyetlen v&eacute;getlen feh&eacute;rs&eacute;gbe veszett; alig l&aacute;tszott rajta egy-egy kis s&ouml;t&eacute;t folt; egy-egy f&eacute;lig behavazott bokor... a csutkaf&ouml;ldek ment&eacute;n gubbaszkod&oacute; fogolycsapatok; messzire innen n&eacute;h&aacute;ny varj&uacute; lomh&aacute;n h&uacute;zott el valamerre, ahol tany&aacute;k vannak.</p>
<p>Olyan igazi t&eacute;l volt; a lovak f&uuml;l&eacute;re, s&ouml;r&eacute;ny&eacute;re zuzmara-gy&ouml;ngy&ouml;k rakodtak le; a leveg&#337; tiszt&aacute;nak l&aacute;tszott, m&eacute;gis tele volt p&aacute;r&aacute;zatt&aacute;l, amely par&aacute;nyi jegechulliat&aacute;ssal &uuml;lepedett le a sz&aacute;nk&aacute;ra s a benne lev&#337;kre. M&eacute;g a nagy csend is a teljes, t&ouml;k&eacute;letes telet bizony&iacute;totta. Sehol senki; m&eacute;g egy cippan&oacute; mad&aacute;r sem. &Eacute;s m&eacute;gis tavasz volt; &eacute;des, ver&#337;f&eacute;nyes tavasz; a h&oacute;tenger szikr&aacute;z&aacute;s&aacute;b&oacute;l is ki&aacute;rad&oacute; tavasz.</p>
<p>A z&aacute;szl&oacute;s megsz&oacute;lalt.</p>
<p>&mdash;Fel vagyok terjesztve kit&uuml;ntet&eacute;sre &eacute;s el&#337;l&eacute;ptet&eacute;sre; mindennap v&aacute;rom a tiszti kinevez&eacute;semet; m&eacute;g &eacute;desap&aacute;m sem tudja; megakartam lepni, csak mag&aacute;nak mondom meg.</p>
<p>A kisle&aacute;ny egy picit visszaszor&iacute;totta a fi&uacute; kez&eacute;t.</p>
<p>&mdash;&Uacute;gy tekintem mag&aacute;t, mint a menyasszonyomat!... s&uacute;gta a z&aacute;szl&oacute;s.</p>
<p>&mdash;Jaj!...</p>
<p>&mdash;Mint a kis feles&eacute;gemet!</p>
<p>&mdash;Jaj!</p>
<p>Ez a k&eacute;t elsugott ijedt „jaj” olyan volt a fiunak, mint a szf&eacute;r&aacute;k muzsik&aacute;ja.</p>
<p>Mind a ketten megborzongtak, de nem a hidegt&#337;l.</p>
<p>&mdash;Katic&aacute;m, lelkem, ezent&uacute;l, &iacute;r, ugy-e? akkor is &iacute;r, ha t&#337;lem nem kap h&iacute;rt, tudja, milyen neh&eacute;z az n&eacute;ha, hogy ott kint &iacute;rjon az ember. K&uuml;l&ouml;nben teszek &eacute;n arr&oacute;l,&mdash;mondta hevesen, elsz&aacute;ntan.</p>
<p>A le&aacute;ny megint azzal a n&eacute;ma k&eacute;rd&eacute;ssel, azzal a rebben&#337;s tekintettel fordult hozz&aacute;:</p>
<p>&mdash;Tudja mit? &eacute;n m&eacute;g ma megk&eacute;rem az apj&aacute;t&oacute;l.</p>
<p>&mdash;Szent isten!</p>
<p>&mdash;&Eacute;n nem b&iacute;rok &uacute;gy visszamenni a poklok torn&aacute;c&aacute;ra, ha nincs, ami az &uuml;dv&ouml;ss&eacute;gem rem&eacute;ny&eacute;vel v&eacute;djen meg minden rosszt&oacute;l. Ha mag&aacute;t most ide nem ig&eacute;rik, akkor &eacute;n elesem, &eacute;rzem...</p>
<p>A le&aacute;ny els&aacute;padt.</p>
<p>&mdash;K&eacute;rjen meg ink&aacute;bb, csak ne mondjon ilyeneket. (A szeme elborult, k&ouml;nybe l&aacute;bbadt.)</p>
<p>&Ouml;sszen&eacute;ztek.</p>
<p>A fi&uacute; kivette a zsebkend&#337;j&eacute;t s meghatva t&ouml;r&ouml;lte meg a kisle&aacute;ny k&ouml;nyes szem&eacute;t. Azut&aacute;n egym&aacute;sra mosolyogtak.</p>
<p>A sz&aacute;nka befordult az &aacute;llampuszt&aacute;ra, ahol a rabokon k&iacute;v&uuml;l a fogolyt&aacute;bor lak&oacute;i is el voltak helyezve.</p>
<p>A k&eacute;t gyereknek m&aacute;r csak pillanataik lehettek ilyen &eacute;des kettesben. A fi&uacute; valamit akart m&eacute;g. S&uuml;rgetve k&eacute;rdezte:</p>
<p>&mdash;Katic&aacute;m, &eacute;des kis Katic&aacute;m, addig is, am&iacute;g a sz&uuml;leink megtudhatj&aacute;k... nem merte folytatni, bens&#337; megd&ouml;bben&eacute;ssel csak annyit tett m&eacute;g hozz&aacute;:&mdash;<i>igen?!</i></p>
<p>A kisle&aacute;ny les&uuml;t&ouml;tte a szem&eacute;t &eacute;s kis v&aacute;rtatva, alig &eacute;szrevehet&#337;en b&oacute;lintott; a sz&aacute;ja csak annyira ny&iacute;lt meg, amennyire egy l&eacute;lekzetv&eacute;telhez kellett. A fi&uacute; m&eacute;gis meghallotta a remeg&#337; ”igent...”</p>
<p>*</p>
<p>Amikor a sz&aacute;nk&aacute;k meg&aacute;llottak s az urak kisz&aacute;llottak, a k&eacute;t &ouml;reg elb&aacute;mult a fiatalokon. </p>
<p>&mdash;N&eacute;zd,&mdash;mondta Hal&aacute;sz Karvaynak,&mdash;n&eacute;zd, milyen pirosak; majd kicsattan az arcuk. </p>
<p>Karvay-papa legyintett:</p>
<p>&mdash;Hja, a fiatals&aacute;g! Ezek&eacute; a vil&aacute;g.</p>
<hr>
<h2><a id="a7"></a>VACSORAK&Ouml;ZBEN</h2>
<p><i>Az &uacute;r</i> (zajjal l&eacute;p be az el&#337;szob&aacute;ba; ledobja a botj&aacute;t a sarokba, a kalapj&aacute;t a fogasra l&oacute;d&iacute;tja; a k&eacute;zel&#337;j&eacute;t r&aacute;ngatja-igazgatja, &uacute;gy halad befel&eacute; a lak&aacute;sba. A szobale&aacute;ny riadtan l&eacute;p f&eacute;lre el&#337;le. Az eb&eacute;dl&#337;ben a ter&iacute;tett asztaln&aacute;l m&aacute;r ott &uuml;l az asszony. Vacsora ideje van):&mdash;J&oacute; est&eacute;t, &eacute;desem; ezt m&aacute;r igaz&aacute;n nem kellene tennie... Ut&aacute;nam k&uuml;ld&ouml;z a kaszin&oacute;ba, az ember r&ouml;stelkedik; m&eacute;g majd ”alakk&aacute;” leszek, akinek sz&aacute;mon tartott kimen&#337;je van... Aff&eacute;le papucsh&#337;s-h&iacute;rem t&aacute;mad; tetszen&eacute;k ez mag&aacute;nak?</p>
<p><i>Az asszony</i> (sz&eacute;p, komoly arc&uacute; fiatal n&#337;, csupa er&eacute;ly &eacute;s nyugalom):&mdash;Isten hozta, K&aacute;lm&aacute;n; most f&eacute;lkilencre van &eacute;s maga azt mondta, azt ig&eacute;rte, hogy nyolcra itthon lesz. Csak a rendes p&aacute;rtij&aacute;t j&aacute;tszotta a kaszin&oacute;j&aacute;ban s &eacute;n tudtam ezt. Nem zavartam meg teh&aacute;t olyasmiben, ami az elmarad&aacute;s&aacute;t indokoln&aacute;. S a vacsor&aacute;t &eacute;n nyolc &oacute;r&aacute;ra k&eacute;sz&iacute;ttettem el. </p>
<p><i>Az &uacute;r</i> (indulatosan): A vacsora!... b&aacute;nom is &eacute;n a vacsor&aacute;t!</p>
<p><i>Az asszony</i> (nyugodtan): De &eacute;n b&aacute;nom.</p>
<p><i>Az &uacute;r:</i> Akkor tetszett volna mag&aacute;ban vacsor&aacute;zni.</p>
<p><i>Az asszony:</i> Err&#337;l lehetne besz&eacute;lni&mdash;ezut&aacute;nra. De m&aacute;ra ilyen meg&aacute;llapod&aacute;sunk m&eacute;g nem volt. &Eacute;s maga nyolcra ig&eacute;rte, hogy itthon lesz.</p>
<p><i>Az &uacute;r</i> (legyint &eacute;s d&uuml;nny&ouml;g):&mdash;Ig&eacute;rtem; persze, hogy ig&eacute;rtem, de ottfeledkeztem.</p>
<p><i>Az asszony:</i>&mdash;&Eacute;s ha &eacute;n ”feledkeztem” volna valahol s azt&aacute;n most maga v&aacute;rna?</p>
<p><i>Az &uacute;r</i> (felpattan): Az m&aacute;s!</p>
<p><i>Az asszony:</i> Mi&eacute;rt <i>m&aacute;s</i>, ha szabad k&eacute;rdeznem? Azt hiszem, s&#337;t bizonyosan tudom, hogy ebben alaposan t&eacute;ved; de most egy&uuml;nk. (Cs&ouml;nget, a szobale&aacute;ny behozza a t&aacute;lat, leteszi az asztal k&ouml;zep&eacute;re, azt&aacute;n kimegy. Ez a h&aacute;zirend. A csel&eacute;d min&eacute;l kevesebbet legyen &uacute;tban. Az asszony folytatja): Ev&eacute;sk&ouml;zben is besz&eacute;lgethet&uuml;nk. L&aacute;ssa, sp&aacute;rga van, tejf&ouml;llel, ha az ilyesmivel sok&aacute;ig v&aacute;runk, t&ouml;nkremegy, oda&eacute;g, els&uuml;l; nem volna k&aacute;r &eacute;rte?! De hisz&#39; nem is a sp&aacute;rga l&eacute;nyeges, hanem a sz&oacute;tart&aacute;s. N&eacute;zze, itt van egy p&aacute;r sz&eacute;p vastag sz&aacute;l, nagyon friss, tartsa a t&aacute;ny&eacute;rj&aacute;t. Ha az ember azt mondja, nyolcra itthon leszek, akkor nyolcra legyen itthon. Mi&eacute;rt <i>m&aacute;s</i> az, ha <i>mag&aacute;r&oacute;l</i> van sz&oacute;? Most m&aacute;r megmondhatja. K&iacute;v&aacute;ncsi vagyok r&aacute;.</p>
<p><i>Az &uacute;r</i> (kiss&eacute; g&uacute;nyosan &eacute;s bens&#337; bosszankod&aacute;ssal): K&ouml;sz&ouml;n&ouml;m a sz&iacute;ves engedelmet. Az&eacute;rt m&aacute;s, mert &eacute;n f&eacute;rfi vagyok; a h&aacute;z feje vagyok: azt tehetem, amit nekem tetszik; vagy nem?!</p>
<p><i>Az asszony</i> (hat&aacute;rozottan): Nem.</p>
<p><i>Az &uacute;r</i> (leteszi a vill&aacute;t, &uacute;gy n&eacute;z k&eacute;rd&#337;en a feles&eacute;g&eacute;re. V&aacute;r.)</p>
<p><i>Az asszony:</i> Nem teheti azt, ami ellenkezik az illemmel, az udvariass&aacute;ggal, a gy&ouml;ng&eacute;ds&eacute;ggel, egy sz&oacute;val mindazzal, amire &eacute;n a f&eacute;rjemt&#337;l <i>felt&eacute;tlen&uuml;l</i> sz&aacute;m&iacute;tok.</p>
<p><i>Az &uacute;r:</i> No, &eacute;s olyan nagy dolog volt?... </p>
<p><i>Az asszony:</i> Hogy a partija id&#337;n t&uacute;l is el&#337;bbre val&oacute; legyen <i>n&aacute;lamn&aacute;l?!</i> Igen, ez nagy dolog.</p>
<p><i>Az &uacute;r</i> (mag&aacute;ban l&aacute;zadozva): &Eacute;s ugyan mit tenn&eacute;l, ha azt mondan&aacute;m, hogy ilyen semmis&eacute;gek miatt nem engedem magamat kiz&ouml;kkenteni a ker&eacute;kv&aacute;g&aacute;somb&oacute;l? Mert az csak fr&aacute;zis, hogy a p&aacute;rti el&#337;bbval&oacute; lenne n&aacute;ladn&aacute;l, ebben megnyugtatlak.</p>
<p><i>Az asszony:</i> K&ouml;sz&ouml;n&ouml;m. De ha ezent&uacute;l nem tartod meg a szavadat, akkor majd &eacute;n is feloldva &eacute;rzem magamat az eny&eacute;m al&oacute;l.</p>
<p><i>Az &uacute;r</i> (g&uacute;nyosan): Ah, l&aacute;m, a kis Francillon!</p>
<p><i>Az asszony:</i> Erre nem gondoltam, de k&uuml;l&ouml;nben is t&eacute;vedsz; &eacute;n nem lenn&eacute;k „Francillon”; Francillon egy szeg&eacute;ny, kapkod&oacute;, verg&#337;d&#337; asszony volt, minden igazi hat&aacute;rozotts&aacute;g n&eacute;lk&uuml;l.</p>
<p><i>Az &uacute;r:</i> Ugy! S te nem lenn&eacute;l az?!</p>
<p><i>Az asszony:</i> Nem. (Csenget. A szobale&aacute;ny m&aacute;sik t&aacute;lat hoz &eacute;s kimegy.)</p>
<p><i>Az &uacute;r</i> (nagy szemet meresztve): No, &eacute;s?</p>
<p><i>Az asszony:</i> Egy&eacute;k ebb&#337;l a r&aacute;ntott b&aacute;r&aacute;nyb&oacute;l szerencs&eacute;re m&eacute;g nem sz&aacute;radt ki; Ter&eacute;z nagyon &uuml;gyes le&aacute;ny;&mdash;mit jelent az, hogy: ”no, &eacute;s?”</p>
<p><i>Az &uacute;r:</i> V&aacute;rn&aacute;m a folytat&aacute;st.</p>
<p><i>Az asszony:</i> Egyel&#337;re nincsen. &Eacute;n nem fenyegettem mag&aacute;t semmivel sem, mert nem gondoltam r&aacute;, hogy fenyegethetn&eacute;m is. De&mdash;<i>&eacute;n</i> sz&oacute;tart&oacute; vagyok.</p>
<p><i>Az &uacute;r:</i> Hm-hm!</p>
<p><i>Az asszony:</i> L&aacute;ssa K&aacute;lm&aacute;n, mag&aacute;nak tudnia kellett, hogy kit k&ouml;t az &eacute;let&eacute;hez, vagy: hogy kihez k&ouml;ti mag&aacute;t, amikor ut&aacute;nam j&aacute;rt. &Eacute;n egy pillanatra sem t&eacute;vesztettem meg; nem voltam megalkuv&oacute;. Amikor a szerelm&eacute;t megvallotta, nyiltan n&eacute;ztem a szem&eacute;be, &uacute;gy mondtam, hogy &eacute;n is szeretem mag&aacute;t; de azt is megmondtam, hogyha csal&oacute;dn&aacute;m mag&aacute;ban, ha ki&aacute;br&aacute;nduln&eacute;k, akkor bizonyosan nem szeretn&eacute;m t&ouml;bb&eacute; &eacute;s akkor nem is maradn&eacute;k maga mellett. &Eacute;n &uacute;gy tudtam, hogy maga tet&#337;t&#337;l talpig &uacute;r, hogy eszes, finom ember, hogy mag&aacute;ban meg lehet b&iacute;zni &eacute;s hogy engem szeret; term&eacute;szetesen: <i>nagyon</i> szeret. Nos, &eacute;n felt&eacute;tlen&uuml;l sz&aacute;m&iacute;tok arra, hogy maga mellettem &eacute;s velem szemben mindezt a tulajdons&aacute;g&aacute;t &aacute;lland&oacute;an megtartja &eacute;s engem boldogg&aacute; igyekszik tenni mindenk&eacute;ppen. &Eacute;n ebb&#337;l nem engedek. </p>
<p><i>Az &uacute;r</i> (kiss&eacute; nyugtalanul): Mi panasza lehet r&aacute;m?</p>
<p><i>Az asszony:</i> Egyel&#337;re m&eacute;g nem sok, de &eacute;ppen azt akarom biztos&iacute;tani, hogy ne is lehessen. Sem ma, sem holnap, sem azut&aacute;n. Hat esztendeje tart a mi boldog h&aacute;zas&eacute;let&uuml;nk &eacute;s ha nem lehet boldogabb, mint eddig volt: kevesebbel sem &eacute;rem be, err&#337;l biztos&iacute;tom. &Eacute;n semmif&eacute;le &uacute;j&iacute;t&aacute;st, v&aacute;ltoztat&aacute;st, m&aacute;s &eacute;letrendet, sem ezen, sem azon a c&iacute;men el nem fogadok; semmivel, ami az eddigin&eacute;l lelkileg kevesebb, vagy h&aacute;tr&aacute;nyosabb, be nem &eacute;rem. Ahogy kezdt&uuml;k, &uacute;gy folytatjuk, vagy sehogy. Hat esztend&#337; alatt maga egyszer sem,&mdash;&uacute;jra mondom&mdash;egyszer sem l&aacute;tott engem fel&uuml;letesnek, maga ir&aacute;nt kev&eacute;sb&eacute; figyelmesnek, gy&ouml;ng&eacute;dnek, odaad&oacute;nak; vagy t&aacute;n mag&aacute;nak az&eacute;rt volna joga ilyesmihez, mert <i>f&eacute;rfi</i> &eacute;s mert r&aacute;ad&aacute;sul m&eacute;g <i>f&eacute;rj</i> is? Hat&eacute;ves f&eacute;rj, harminc&ouml;t&eacute;ves kor&aacute;ban, az &eacute;lete tetej&eacute;n, amikor a legf&eacute;rfiasabbnak <i>kell</i> lennie?</p>
<p><i>Az &uacute;r:</i> Igen, igen, tudom; mindez nagyon sz&eacute;p, de vannak az &eacute;letben konvenci&oacute;k...</p>
<p><i>Az asszony:</i> Amelyek k&ouml;z&uuml;l az els&#337; az, hogy a feles&eacute;g soha elhanyagolva ne legyen, egy m&aacute;sodpercre, egy pillanatra sem. Az a ”feles&eacute;g” elv&eacute;gre is sokkal t&ouml;bbet tesz az ur&aacute;&eacute;rt s az ur&aacute;nak, amikor neki adja az eg&eacute;sz tiszta l&eacute;ny&eacute;t, az &eacute;rintetlens&eacute;g&eacute;t, az eg&eacute;sz &eacute;letre sz&oacute;l&oacute; h&#369;s&eacute;g&eacute;t; azt a sz&aacute;nd&eacute;k&aacute;t, hogy csak &#337;neki &eacute;ljen, hogy v&eacute;gigdajk&aacute;lja b&aacute;r m&eacute;g oly er&#337;s, hatalmas, f&eacute;rfias ur&aacute;t is az &eacute;leten: mint amit a sokszor sokfel&eacute; t&eacute;pett f&eacute;rfi egy&aacute;ltal&aacute;ban adhat a nej&eacute;nek, m&eacute;g a legjobb sz&aacute;nd&eacute;kok mellett is. Ha az &eacute;rzelmekben s ha a ragaszkod&aacute;snak minden nyilv&aacute;nul&aacute;s&aacute;ban nincs teljes egyenl&#337;s&eacute;g &eacute;s ha a n&#337; ebben megr&ouml;vid&uuml;ltnek &eacute;rezheti mag&aacute;t, akkor nagy igazs&aacute;gtalans&aacute;g t&ouml;rt&eacute;nik vele m&eacute;g akkor is, hab&aacute;r egy&eacute;bir&aacute;nt tejben-vajban f&uuml;r&ouml;dhetnek. A nagy m&oacute;d, a ”j&oacute; &eacute;let” sohasem el&eacute;g&iacute;theti ki az igazi asszony lelk&eacute;t; m&aacute;r pedig, ha a l&eacute;lek n&eacute;lk&uuml;l&ouml;z, akkor az &aacute;lmodott boldogs&aacute;g szertefoszlik s az asszony vagy boldogtalann&aacute; vagy a vil&aacute;g szerint rossz&aacute;, vagy mindkett&#337;v&eacute; v&aacute;lik...</p>
<p><i>Az &uacute;r</i> (k&ouml;zbev&aacute;g):&mdash;A ”vil&aacute;g szerint”? Csak a vil&aacute;g szerint?</p>
<p><i>Az asszony:</i> A legt&ouml;bb esetben&mdash;<i>csak</i>. Hisz t&iacute;z &uacute;gynevezett ”rossz” asszony k&ouml;z&uuml;l legal&aacute;bb hetet az ura maga ront el azzal, hogy nem tud, vagy nem akar vele okosan b&aacute;nni; hogy a lelki &eacute;let&eacute;vel nem, vagy alig t&ouml;r&#337;dik; hogy a hangulatait, bens&#337; nyugtalans&aacute;gait meg nem l&aacute;tja, meg nem &eacute;rti, azokkal nem foglalkozik; hogy mag&aacute;ra hagyja az aszszonyt sok f&aacute;jdalmas, titkos t&#369;n&#337;d&eacute;seivel, amelyek eleinte tal&aacute;n a f&eacute;rjet illetik, de k&eacute;s&#337;bb elt&eacute;r&uuml;lnek valami &uacute;j lelki &eacute;let ir&aacute;nyai fel&eacute;. Az a f&eacute;rj, aki azt hiszi, hogy lelkes asszony&mdash;aki tudnillik nem b&aacute;b &eacute;s nem g&eacute;p&mdash;be&eacute;rheti azzal, hogy &#337;t j&oacute; gazdasszonyk&eacute;nt kiszolg&aacute;lja, m&aacute;ris elvesztette a feles&eacute;g&eacute;ben az igazi &eacute;lett&aacute;rsat;&mdash;&eacute;s vajjon lehet-e megal&aacute;z&oacute;bb, sz&ouml;rny&#369;bb az &ouml;n&eacute;rzetes asszonyra, mint annak a sejt&eacute;se, meger&#337;s&ouml;d&#337; tapasztalata, hogy az ura, amikor hozz&aacute; k&ouml;zeledik, nem a lelk&eacute;t, hanem a test&eacute;t k&ouml;veteli s &#337; maga is nem az &eacute;rzelm&eacute;t, hanem az &ouml;szt&ouml;n&eacute;t hozza, k&iacute;n&aacute;lja?! Erre a sorsra jutni &eacute;n nem akarok, nem is fogok.</p>
<p>Az &uacute;r (nagy szemet mereszt):&mdash;S te azt hiszed, azt hihetn&eacute;d... h&aacute;t nem l&aacute;tod napr&oacute;l-napra, hogy kim vagy?</p>
<p>Az asszony:&mdash;Dehogy nem; l&aacute;tom &eacute;n azt; de l&aacute;tni is akarom mindig, folyv&aacute;st. Azt <i>mink</i> nem fogjuk elkezdeni, hogy f&eacute;rjemuram k&uuml;l&ouml;n keresse a maga passzi&oacute;it,&mdash;mert akkor mindj&aacute;rt be is v&eacute;gezt&uuml;k. &Eacute;n nem vagyok &eacute;s nem leszek „p&oacute;tolhat&oacute;”. Nekem minden kell, vagy semmi. &Eacute;n azt akarom, azt v&aacute;rom, azt k&ouml;vetelem, hogy az uram a legnagyobb &eacute;s egyetlen boldogs&aacute;g&aacute;t abban lelje, &eacute;rezze, ha a hivat&aacute;s&aacute;n k&iacute;v&uuml;l, amely el&#337;ttem is szent &eacute;s mindenek f&ouml;l&ouml;tt val&oacute;, egyed&uuml;l nekem &eacute;lhet. Az uram szerelm&eacute;nek a bens&#337;s&eacute;ges heve r&aacute;m is ragad, engem is szerelemmel tel&iacute;t meg; de a hideg&uuml;l&eacute;s&eacute;t&#337;l egyszerre megdermedek; &eacute;n tudom az asszonysiker legnagyobb titk&aacute;t, talizm&aacute;nj&aacute;t: mindig csak <i>visszaadni</i>,&mdash;adni csak a <i>nagyon</i> szerelmes egyetlenegynek, akinek a hat&aacute;rtalanul &eacute;des boldogs&aacute;ga &aacute;ltal v&aacute;lunk magunk is boldogg&aacute;, legy&#337;z&ouml;tten is diadalmass&aacute;. A magamfajta asszony v&aacute;r&aacute;t nem lehet bevenni; azt csak feladni szoktuk annak, akin diadalmaskodunk, mert rabunkk&aacute; tett&uuml;k azzal, hogy szerethet benn&uuml;nket.</p>
<p><i>Az &uacute;r:</i>&mdash;Ejnye, de sok furcs&aacute;t tud maga, galambom. </p>
<p><i>Az asszony:</i>&mdash;Gondolkodom; ennyi az eg&eacute;sz</p>
<p><i>Az &uacute;r:</i>&mdash;Az isten&eacute;rt, mikor &eacute;r r&aacute; mindezt &iacute;gy kieszelni?</p>
<p><i>Az asszony:</i>&mdash;Amikor magamban vagyok. Amikor maga a p&aacute;rtija ut&aacute;n fut.</p>
<p><i>Az &uacute;r:</i>&mdash;Oh&oacute;, alig n&eacute;h&aacute;ny napja, hogy r&aacute;kaptam egy kicsit arra a „p&aacute;rtiz&aacute;sra”...</p>
<p><i>Az asszony:</i>&mdash;S m&aacute;ris azt hiszi, hogy a sp&aacute;rga v&aacute;rhat mag&aacute;ra nyolc helyett f&eacute;lkilencig.</p>
<p><i>Az &uacute;r</i> (mosolyog):&mdash;A sp&aacute;rga?</p>
<p><i>Az asszony:</i>&mdash;Vagy &eacute;n. H&aacute;t nem mindegy az?</p>
<p><i>Az &uacute;r:</i>&mdash;De mennyire nem! (Felugrik, odasiet a feles&eacute;g&eacute;hez s kezet cs&oacute;kol neki.)</p>
<p><i>Az asszony</i> (der&uuml;l&#337; arccal engedi, hogy az ura bec&eacute;zze):&mdash;Nem volt j&oacute; a sp&aacute;rga?</p>
<p><i>Az &uacute;r:</i>&mdash;Ej, mit a sp&aacute;rga!... te vagy j&oacute;, gy&ouml;ny&ouml;r&uuml;m, te!</p>
<p><i>Az asszony:</i>&mdash;H&iacute;zelked&#337;! Ne higyje, hogy ezzel f&eacute;lrevezet. Ma nem hiszek mag&aacute;nak; egyszer m&aacute;r sz&oacute;szeg&#337; volt.</p>
<p><i>Az &uacute;r</i> (hev&uuml;l&#337;ben):&mdash;Soha t&ouml;bbet! . . Cs&oacute;kolj meg.</p>
<p><i>Az asszony</i> (elfordul):&mdash;Ma nem.</p>
<p><i>Az &uacute;r:</i>&mdash;&Eacute;ppen ma; most, mindj&aacute;rt!</p>
<p><i>Az asszony:</i>&mdash;Nem, nem! (Ellenkezik.)</p>
<p><i>Az &uacute;r:</i>&mdash;Ne l&eacute;gy kegyetlen, ne b&aacute;nts!</p>
<p><i>Az asszony</i> (kacag):&mdash;<i>&Eacute;n</i> b&aacute;ntom? Mivel?</p>
<p>Az ura er&#337;vel meg&ouml;leli. Mind a ketten elfojtva, fuladozva nevetnek.</p>
<p><i>Az asszony</i> (kiszabad&iacute;tja mag&aacute;t):&mdash;Menjen a kaszin&oacute;ba; v&aacute;rja a p&aacute;rtija, siessen.</p>
<p><i>Az &uacute;r:</i>&mdash;Nem kell; csak te kellesz; ha megcs&oacute;kolsz, holnap kil&eacute;pek a kaszin&oacute;b&oacute;l.</p>
<p><i>Az asszony:</i>&mdash;H&aacute;tha nem cs&oacute;kolom meg?</p>
<p><i>Az &uacute;r</i> (egyet gondol, de nagyot):&mdash;Akkor is kil&eacute;pek!</p>
<p><i>Az asszony</i> (kit&aacute;rja a k&eacute;t karj&aacute;t):&mdash;Akkor gyere ide!...</p>
<p>Mind a ketten a teljes diadal &eacute;rzet&eacute;vel &ouml;lelik meg egym&aacute;st.</p>
<hr>
<h2><a id="a8"></a>EGYM&Aacute;S &Ouml;ZVEGYEI</h2>
<p>Par&aacute;dy Ambrus, a Ny&iacute;rs&eacute;g els&#337; gavall&eacute;rja, elvette a sz&eacute;ps&eacute;ges Tary &Eacute;v&aacute;t, akin&eacute;l nekival&oacute;bb p&aacute;rt hetedh&eacute;t orsz&aacute;gon sem tal&aacute;lhatott volna. M&eacute;gis nagy baj lett a dologb&oacute;l;&mdash;pedig nagyon boldogan kezdt&eacute;k.</p>
<p>Az&eacute;rt illettek &ouml;ssze annyira, mert mind a ketten egyform&aacute;n szilajak, szertelenek, kisz&aacute;m&iacute;thatatlanok voltak; &iacute;gy h&aacute;t tetszhettek egym&aacute;snak. M&aacute;r az a m&oacute;d is, ahogy Ambrus udvarolt &eacute;s a szerelm&eacute;t bizonygatta, sz&ouml;rnyen a kedv&eacute;re volt &Eacute;v&aacute;nak. A leg&eacute;ny azon kezdte, hogy aki fiatalember komolyabban mert forgol&oacute;dni a kiv&aacute;lasztotja k&ouml;r&uuml;l, azt mindet kard&eacute;lre h&aacute;nyta, l&eacute;v&eacute;n a legjobb bajv&iacute;v&oacute;ja nemcsak a Tisza-vid&eacute;k&eacute;nek, hanem az eg&eacute;sz orsz&aacute;gnak is. Okot k&ouml;nny&#369; volt tal&aacute;lnia az ilyesmire; kiv&aacute;lt minthogy az ellenfelei is t&ouml;bbnyire „ny&iacute;ri bicsk&aacute;sok“ voltak; ami alatt a virtuss&aacute;got kell &eacute;rteni, minden rosszabb vonatkoz&aacute;s n&eacute;lk&uuml;l.</p>
<p>De nem is volt csuda, hogy Ambrus-bar&aacute;tunk bomlott &Eacute;v&aacute;&eacute;rt. &Eacute;desebb kis teremt&eacute;st nem sz&uuml;lhet f&ouml;ldi anya. Olyan volt Tary &Eacute;va, mint egy pomp&aacute;s kis kolibri, amelynek f&uuml;lem&uuml;lehangot adott az a nagy Titok, aki a vil&aacute;got rendezgeti &eacute;s korm&aacute;nyozza. Aff&eacute;le t&uuml;nd&eacute;rke volt. aki f&ouml;ldi mulatoz&aacute;sa k&ouml;zben &eacute;jf&eacute;len t&uacute;l is itt maradt &eacute;s azut&aacute;n nem b&iacute;rt visszatal&aacute;lni igazi haz&aacute;j&aacute;ba.</p>
<p>A j&aacute;r&aacute;sa-mozg&aacute;sa esz&eacute;be juttatott az embernek egy sz&aacute;l vir&aacute;got, amelyet a szell&#337; sodr&iacute;t arr&aacute;bb. Szem&eacute;ben a b&#369;b&aacute;jos ny&aacute;ri &eacute;jszak&aacute;k f&eacute;nye derengett. Sz&aacute;ja sz&ouml;glet&eacute;n &aacute;lland&oacute;an ott hamiskodott az a f&eacute;rfibolond&iacute;t&oacute; mosolyg&aacute;s, ahogyan senki m&aacute;s sem mosolygott a vil&aacute;gon. Ha megsz&oacute;lalt, az a legszebb zen&eacute;vel &eacute;rt fel,&mdash;kiv&aacute;lt Par&aacute;dy Ambrusnak.</p>
<p>Amikor v&eacute;gre &uacute;gy elverekedte a leg&eacute;ny a vet&eacute;lyt&aacute;rsakat, hogy m&aacute;r senki sem mutatkozott k&ouml;z&uuml;l&ouml;k a szemhat&aacute;ron, akkor azt mondta &Eacute;vic&aacute;nak l&aacute;ssa, mag&aacute;t most m&aacute;r &uacute;gysem veszi el senkisem; tudja mit, legyen a feles&eacute;gem.</p>
<p>Tary &Eacute;va kacagott egyet &eacute;s&mdash;Par&aacute;dy Ambrusn&eacute; lett.</p>
<p>*</p>
<p>Att&oacute;l a napt&oacute;l kezdve Ambrus meghalt a r&eacute;gi t&aacute;rsas&aacute;g&aacute;ra n&eacute;zve. Amilyen mulat&oacute;s, nagykedv&#369; leg&eacute;ny volt azel&#337;tt, olyan bolondul szerelmes f&eacute;rj v&aacute;lt bel&#337;le. Kivitte az &#337; kis kolibrij&aacute;t a pusztai kast&eacute;ly&aacute;ba &eacute;s olyan m&eacute;zesheteket &eacute;lt ott vele, hogy m&eacute;g a legjobb pajt&aacute;sai sem hallott&aacute;k t&ouml;bbet a h&iacute;r&eacute;t. Sz&iacute;n&eacute;t ann&aacute;l kev&eacute;sb&eacute; l&aacute;tt&aacute;k. Ez a rejtett boldogs&aacute;g majdnem teljes k&eacute;t esztendeig tartott. Akkor egyszerre az t&ouml;rt&eacute;nt, hogy Ambrus betoppant egy este a cimbor&aacute;i k&ouml;z&eacute;, akik &eacute;ppen mind egy&uuml;tt voltak. El lehet k&eacute;pzelni, hogy fogadt&aacute;k; micsoda gaudium lett abb&oacute;l. Ambrus csak hajnalban fogatott be s ugyancsak j&oacute;kedv&#369;en cs&ouml;rd&iacute;tett a „n&eacute;gyes“ k&ouml;z&eacute;. Hossz&uacute; ostora csap&oacute;j&aacute;val megcs&iacute;pte az ostorhegyes f&uuml;l&eacute;t s hajr&aacute;, r&ouml;p&uuml;lt haza.</p>
<p>A tajt&eacute;kz&oacute; lovak olyan d&uuml;b&ouml;rg&eacute;ssel robogtak a kast&eacute;ly bolt&iacute;ves kapuja al&aacute;, hogy m&eacute;g az emeleten is fel kellett arra &eacute;bredni.</p>
<p>&Eacute;va asszony becs&ouml;ngette a szobale&aacute;ny&aacute;t. Mi t&ouml;rt&eacute;nik odalent? k&eacute;rdezte csicserg&#337; mad&aacute;rhangon s az orrocsk&aacute;j&aacute;t egy kicsit kidugta a selyempaplan al&oacute;l.</p>
<p>M&aacute;r f&eacute;nyes reggel volt s a szobale&aacute;ny az ablakb&oacute;l j&oacute;l l&aacute;thatta, hogy mi t&ouml;rt&eacute;nt odalent.&mdash;Az &uacute;r j&ouml;tt meg, mondta f&eacute;l&eacute;nken, mintha att&oacute;l tartana, hogy &#337; kap ki az &uacute;r helyett, aki ilyenkor ker&uuml;l el&#337;.</p>
<p>De az asszonyka nem volt t&ouml;bbre k&iacute;v&aacute;ncsi. Csak ennyit mondott:&mdash;Maris k&eacute;rem, z&aacute;rja be az ajt&oacute;t bel&uuml;lr&#337;l kulcsra; maga pedig menjen ki sz&eacute;pen a f&uuml;rd&#337;szob&aacute;n kereszt&uuml;l. Azzal m&aacute;r &aacute;t is billent a m&aacute;sik oldal&aacute;ra &eacute;s csakaz&eacute;rtis &eacute;desdeden folytatta megzavart &aacute;lm&aacute;t.</p>
<p>Kopogtatott-e Ambrus azon a bez&aacute;rt ajt&oacute;n, arr&oacute;l nem sz&oacute;l a kr&oacute;nika; hanem a cimbor&aacute;k aznap este megint nagy murit csaptak, mert vacsora idej&eacute;re megint ott volt k&ouml;zt&ouml;k a „megt&eacute;rt”. Persze hogy folyt a pezsg&#337;, h&uacute;zta a cig&aacute;ny, csend&uuml;lt a poh&aacute;r, meg a n&oacute;ta.</p>
<p>Hanem err&#337;l m&aacute;r mindenki tudott m&aacute;snap. &Eacute;s mindenki tal&aacute;lgatta, hogy mi lehet az oka az Ambrus nagy kedv&eacute;nek. Akik legkevesebbet kutatt&aacute;k, azok be&eacute;rt&eacute;k azzal, hogy v&aacute;llat vontak &eacute;s azt mondt&aacute;k: kuty&aacute;b&oacute;l nem lesz szalonna. De olyan is volt nemcsak egy, aki egyebet sejtett s az asszony k&ouml;r&uuml;l tapogat&oacute;dzott a gyan&uacute;j&aacute;val.</p>
<p>Ambrus senkivel sem t&ouml;r&#337;d&ouml;tt; megj&ouml;tt harmadnap is, negyednap is, meg a negyedik h&eacute;ten is:&mdash;mindennap. &Eacute;s mindennap hajnalban fogatott be.A cimbor&aacute;k m&aacute;r kezdtek v&eacute;gk&eacute;pen kid&#337;lni mell&#337;le.Csak &#337; maradt egyform&aacute;n ugyanaz. Mulatott, de veszett j&oacute;kedv&eacute;t senkisem tapasztalta. Az &uacute;ri illend&#337;s&eacute;g hat&aacute;r&aacute;n t&uacute;l semmit sem k&ouml;vetett el; el sem hitt&eacute;k neki a cimbor&aacute;k, hogy igaz&aacute;n mulat. M&eacute;g amikor nagy ostorpattogtat&aacute;ssal kihajtott is hajnalonkint a v&aacute;rosb&oacute;l, &uacute;gy &uuml;lt a bakon feszesen, mintha k&#337;b&#337;l lett volna,</p>
<p>Addig-addig, hogy a sz&eacute;ps&eacute;ges Tary &Eacute;va egyet gondolt &eacute;s amikor egyszer megint egymag&aacute;ra maradt, &ouml;sszecsomagolt s hazasz&ouml;k&ouml;tt a sz&uuml;leihez, b&uacute;cs&uacute; n&eacute;lk&uuml;l.</p>
<p>Most azut&aacute;n egyszerre minden kis&uuml;lt. Most m&aacute;r mindent tudott a vil&aacute;g.&mdash;Na &uacute;gy-e, hogy az asszony k&ouml;r&uuml;l volt baj?&mdash;Bizonyos, hogy v&aacute;lnak. Ezek egym&aacute;sra &uacute;ntak.</p>
<p>Hanem amelyik nyelves cimbora el&#337;sz&ouml;r tett csikland&oacute;s c&eacute;lz&aacute;st az esetre, az kapott Ambrust&oacute;l mindj&aacute;rt egy olyan simogat&aacute;st az arc&aacute;ra, hogy v&aacute;nkoss&aacute; dagadt t&#337;le az &aacute;br&aacute;zata. Ebb&#337;l term&eacute;szetesen &uacute;jra csak p&aacute;rbaj kerekedett, ami annyit v&aacute;ltoztatott a helyzeten, hogy a cimbora dagadt arc&aacute;b&oacute;l snicli lett.</p>
<p>Ezek ut&aacute;n m&aacute;r csak a suttog&oacute;k folytatt&aacute;k az &eacute;rdekl&#337;d&eacute;st; azok is titokban. De m&eacute;g &iacute;gy is a f&uuml;l&eacute;hez jutott Ambrusnak, hogy van m&aacute;r valaki, aki a v&aacute;l&aacute;s ut&aacute;n sz&iacute;vesen elvenn&eacute; Tary &Eacute;v&aacute;t s ezzel a komoly sz&aacute;nd&eacute;kkal teszegeti tisztelet&eacute;t az asszony sz&uuml;lein&eacute;l.</p>
<p>Ambrus befogatott &eacute;s odahajtott a feles&eacute;ge lak&aacute;sa el&eacute;. &Eacute;ppen j&oacute;kor. Az a bizonyos k&eacute;r&#337;jel&ouml;lt is akkor &eacute;rkezett meg, mintha h&iacute;v&aacute;sra j&ouml;tt volna. Ezt, szeg&eacute;nyt, m&aacute;r csak &uacute;gy magyar&aacute;zat n&eacute;lk&uuml;l &eacute;rte a szenteletlen b&eacute;rm&aacute;l&aacute;s. M&aacute;snapra pedig csak a f&eacute;lfeje l&aacute;tszott ki a p&oacute;ly&aacute;b&oacute;l, amelybe a p&aacute;rbajdoktorok bepakkolt&aacute;k.</p>
<p>Ezek ut&aacute;n &eacute;ppen ott volt Tary &Eacute;va, ahol akkor, amikor el&#337;sz&ouml;r udvarolt neki az ura ilyenform&aacute;n.Elker&uuml;lte a h&aacute;zokat mindenki, aki gyanus lehetett. Ha sz&aacute;zszorta gy&ouml;ny&ouml;r&#369;bb &eacute;s megejt&#337;bb lett volna is az &eacute;jf&eacute;lszem&#369; lid&eacute;rcke, m&eacute;g akkor sem akadt volna, aki megkock&aacute;ztassa a k&ouml;zeled&eacute;s k&ouml;vetkezm&eacute;nyeit. &Uacute;gy illett, hogy Ambrus &uacute;r ez&eacute;rt k&aacute;rp&oacute;tolja valamik&eacute;pen az &#337; unatkoz&oacute; kis &eacute;letp&aacute;rj&aacute;t; teh&aacute;t nagyon udvarias lev&eacute;lben megh&iacute;vta vacsor&aacute;ra&mdash;a cimbor&aacute;k asztal&aacute;hoz; minthogy &eacute;ppen a sz&uuml;let&eacute;se napj&aacute;t k&eacute;sz&uuml;lt megtartani.</p>
<p>Tary &Eacute;va dacosan szor&iacute;totta &ouml;ssze &eacute;les, h&oacute;feh&eacute;r cicafog&aacute;t &eacute;s azt &uuml;zente a lev&eacute;lre, csak &uacute;gy sz&oacute;val, hogy:&mdash;„K&ouml;sz&ouml;n&ouml;m, ott leszek!”</p>
<p>Ott is volt. Tal&aacute;n kiv&aacute;ncsis&aacute;gb&oacute;l, hogy ugyan hogy mulat az ura, amikor <i>neki</i> mulat. Vagy csak m&eacute;rges „az&eacute;rt is“ volt az elsz&aacute;nts&aacute;g&aacute;ban: ne higyj&eacute;k, hogy b&aacute;ntja valami, amit az ura m&#369;vel.</p>
<p>A cimbor&aacute;k asztala egy vir&aacute;goskert volt akkor este. A f&#337;helyen r&oacute;zsakoszor&uacute;s tr&oacute;nocska v&aacute;rta az &uuml;nnepelt vend&eacute;get. A cimbor&aacute;k frakkban. A cig&aacute;ny &uacute;gy h&uacute;zta, hogy nemcsak a heged&#369;je s&iacute;rt, hanem azok is, akik hallgatt&aacute;k. &Eacute;s mindig &Eacute;va asszonynak h&uacute;zta. &Eacute;s mindig az &#337; n&oacute;t&aacute;it h&uacute;zta.</p>
<p>Ambrus, mint h&aacute;zigazda, az asztal v&eacute;g&eacute;n &uuml;lt, szemben &Eacute;vic&aacute;val, aki mell&eacute; k&eacute;t java-cimbor&aacute;j&aacute;t &uuml;ltette, akik h&iacute;res udvarl&oacute;k voltak. Adta, hogy nem f&eacute;lt&eacute;keny. A cimbor&aacute;k teh&aacute;t udvaroltak is&mdash;m&oacute;dj&aacute;val. Tudt&aacute;k, hogy rajtok a f&eacute;rj szeme. A gazda csak onnan messzir&#337;l mosolygott &aacute;t a f&#337;hely fel&eacute; &eacute;s emelgette ak&ouml;zben n&eacute;ha a pohar&aacute;t, mutatva, hogy most a „vend&eacute;g” eg&eacute;szs&eacute;g&eacute;re iszik. Egy&eacute;bir&aacute;nt &uacute;gy &aacute;tengedte a teret a cimbor&aacute;knak, hogy &Eacute;va asszony, aki a megh&iacute;v&aacute;st valami m&aacute;sra magyar&aacute;zta titokban, meg&aacute;llap&iacute;totta hallgat&oacute;lagosan, hogy ez m&aacute;r igazi s&eacute;rt&eacute;snek is beillik. Csak az&eacute;rt is mulatott. H&uacute;zatta, &eacute;s koccintott a szomsz&eacute;daival. Az ur&aacute;val csak &uacute;gy „par distence”; mutogatva neki, hogy „szervusz”!</p>
<p>&Eacute;jf&eacute;lkor el&#337;&aacute;llott a hint&oacute;s fogat, hogy hazavigye az asszonyt. A szent J&aacute;nos &aacute;ldom&aacute;sa ut&aacute;n &uacute;gy kis&eacute;rt&eacute;k le Tary &Eacute;v&aacute;t valamennyien, mintha test&#337;rei lettek volna. Az inas fel&uuml;lt a bakra; a cig&aacute;ny a R&aacute;k&oacute;czit h&uacute;zta s a par&aacute;d&eacute;s kocsis a lovak k&ouml;z&eacute; suhintott.</p>
<p>Hogy azut&aacute;n hogy folytatt&aacute;k a cimbor&aacute;k kivil&aacute;gos-kivirradtig, azt csak hallom&aacute;sb&oacute;l tudta meg Tary &Eacute;va.</p>
<p>&Eacute;n is &iacute;gy tudtam meg ezt is, meg mindent, amit a v&aacute;rosban sz&eacute;lt&eacute;ben besz&eacute;ltek.</p>
<p>Valahol Beregben vad&aacute;sztam akkoriban &eacute;s hazafel&eacute; &uacute;tba ejtettem ny&iacute;rs&eacute;gi &ouml;smer&#337;seimet.</p>
<p>Par&aacute;dy Ambrussal valamikor nagyon j&oacute; pajt&aacute;sok, s&#337;t j&oacute;bar&aacute;tok voltunk. Egy&uuml;tt faragtuk az iskola padj&aacute;t &eacute;s egy&uuml;tt buktunk meg a sz&aacute;mtanb&oacute;l. K&eacute;s&#337;bb, mint nagy di&aacute;ikok, egy&uuml;tt &eacute;s egym&aacute;s&eacute;rt verekedt&uuml;nk a szatm&aacute;ri gub&aacute;s-leg&eacute;nyekkel, valami le&aacute;ny&uuml;gy miatt. Az ilyesmi jobban &ouml;sszeforrasztja az embereket, mint ak&aacute;rmilyen v&eacute;rrokons&aacute;g.</p>
<p>V&aacute;gytam r&aacute;, hogy l&aacute;ssam az &eacute;n r&eacute;gi j&oacute; kenyeres pajt&aacute;somat, akinek a sorsa ir&aacute;nt k&uuml;l&ouml;n&ouml;sen is felkeltett&eacute;k az &eacute;rdekl&#337;d&eacute;semet azok a mendemond&aacute;k, amelyek r&oacute;la az eg&eacute;sz k&ouml;rny&eacute;ken sz&aacute;rnyaltak.</p>
<p>Bizonyos voltam benne, hogy Ambrus meg&ouml;r&uuml;l, ha megl&aacute;t. Minthogy a mulats&aacute;g ut&aacute;n bent maradta v&aacute;rosban, felkerestem.</p>
<p>Olyan bolond &ouml;r&ouml;mben sem l&aacute;ttam m&eacute;g valakit az&eacute;rt, hogy engem &ouml;lelhetett. &Eacute;n pedig a viszontl&aacute;t&aacute;s els&#337; bec&eacute;zgetese ut&aacute;n mindj&aacute;rt belev&aacute;gtam a fejsz&eacute;met abba a kem&eacute;ny f&aacute;ba, hogy a r&eacute;gi testv&eacute;ris&eacute;g jog&aacute;n megk&eacute;rdezzem t&#337;le: mi igaz abb&oacute;l a sok mindenb&#337;l, amivel &#337;r&oacute;la tele van itt a vil&aacute;g.</p>
<p>A bar&aacute;tom elkomolyodott. Sz&eacute;p, f&eacute;rfias arca elborult. De nem neheztel&eacute;s volt azon, hanem szomor&uacute;s&aacute;g.P&aacute;r pillanatig &iacute;gy n&eacute;zett r&aacute;m, azut&aacute;n megsz&oacute;lalt:</p>
<p>&mdash;Tudod, &ouml;reg, tulajdonk&eacute;pen minden igaz &eacute;s m&eacute;gis semmisem igaz,&mdash;kezdte.&mdash;Neked, nem b&aacute;nom, elmondom. Ugyis nyomja a lelkemet; pedig senkim sincs, akinek ezt a furcsa z&uuml;ll&eacute;semet megmagyar&aacute;zhatn&aacute;m. De m&aacute;r benne vagyok &eacute;s ebb&#337;l nincsen szabadul&aacute;s.</p>
<p>Lenyomott egy karossz&eacute;kbe &eacute;s mell&eacute;m telepedett. Azut&aacute;n hol h&eacute;vvel, hol ell&aacute;gyulva a k&ouml;vetkez&#337;ket mondta:</p>
<p>„Nagyon szerelmes voltam a feles&eacute;gembe, amikor elvettem. De m&eacute;g szerelmesebb lettem bel&eacute;, amikor belek&oacute;stoltam abba a bolond nagy boldogs&aacute;gba, amit teste-lelke &aacute;rasztott sz&aacute;momra. &Eacute;n nem tudom, mi volt abban a cs&ouml;pp asszonyban annyi fels&eacute;ges j&oacute;; de olyann&aacute; v&aacute;ltam att&oacute;l, mint a megr&ouml;gz&ouml;tt m&aacute;konyev&#337;.</p>
<p>Szerelmes voltam, &eacute;sz n&eacute;lk&uuml;l &eacute;s moh&oacute;n. Bele nem f&aacute;radtam ebb&eacute; az &eacute;rz&eacute;sembe. A gazdas&aacute;gomban tal&aacute;ltam annyi foglalkoz&aacute;st, hogy a feles&eacute;gem n&eacute;ha mag&aacute;ra maradhatott; &eacute;ppen eleget arra, hogy meg ne &uacute;nhassa &Ouml;r&ouml;k&ouml;s udvarl&aacute;somat, h&iacute;zelked&eacute;semet, kedv&eacute;nek keres&eacute;s&eacute;t. Amikor el&#337;ker&uuml;ltem &eacute;s ujra meg&ouml;leltem, az &eacute;nnekem az igazi mennyorsz&aacute;g volt.</p>
<p>Persze, te azt hiszed: nem is lehetett m&aacute;sk&eacute;pen, csak &uacute;gy, hogy &#337; is &iacute;gy szeretett engem. Hisz&#39; a h&aacute;zass&aacute;gunk szerelmi h&aacute;zass&aacute;g volt, egyetlen b&aacute;r&aacute;nyfelh&#337;cske n&eacute;lk&uuml;l az eg&uuml;nk&ouml;n. H&aacute;t &#39;iszen szeretett. Valahogy j&oacute;zanul, okosan, finoman, diszkr&eacute;ten;&mdash;v&aacute;logass, k&eacute;rlek, ezekben a k&ouml;r&uuml;l&iacute;r&aacute;sokban, amelyek mindegyike k&eacute;ts&eacute;gbeejtheti a nagyon szerelmes f&eacute;rfit.</p>
<p>A feles&eacute;gem akkor cs&oacute;kolt meg, amikor akartam,&mdash;de csak akkor. Meg&ouml;lelt, ha kiv&aacute;ntam; de mag&aacute;t&oacute;l sohasem f&uacute;rta mag&aacute;t a k&eacute;t karom k&ouml;z&eacute;.&mdash;Nem &iacute;gy szerettem &eacute;n &eacute;s nem &iacute;gy akartam, hogy szeressenek.</p>
<p>Ugy &eacute;reztem, hogy m&aacute;r k&iacute;nozom tapad&aacute;sommal, a nagy v&aacute;gyammal. Pedig azt szerettem volna, hogy &eacute;lni se tudjon n&eacute;lk&uuml;lem; hogy elv&aacute;lhatatlan legyen t&#337;lem. Sohasem hittem volna, hogy ilyen bolondja lehet a f&eacute;rfi egy asszonynak. &Eacute;s hogy &eacute;ppen &eacute;n lehessek valaha az a f&eacute;rfi. Ha ezt emlegettem neki, mosolygott. Mintha azt mondta volna: maga po&eacute;ta! hogy kisz&iacute;nez mag&aacute;nak valamit s azt&aacute;n azt szeretn&eacute;, hogy &eacute;n is olyan po&eacute;ta legyek, mint maga. De hisz, akit maga k&iacute;v&aacute;n, az csak egy &aacute;lomk&eacute;p...</p>
<p>Ijedten hagytam abba ezt a k&eacute;pzel&#337;d&eacute;semet. H&aacute;tha m&eacute;g val&oacute;ra tal&aacute;l v&aacute;lni. De nem sok&aacute;ig b&iacute;rtam elterelni gondolataimat eszel&#337;s v&aacute;gyamt&oacute;l. Elkezdtem az &eacute;n rejtelmes h&#369;v&ouml;s t&uuml;nd&eacute;rk&eacute;met m&eacute;g hevesebben ostromolni: h&aacute;tha v&eacute;gre m&eacute;gis l&aacute;ngot fog a sz&iacute;ve. Az er&#337;s, nagy szerelem csud&aacute;t m&#369;vel; annak nem lehet ellen&aacute;llani. Az el&#337;bb-ut&oacute;bb gyujt.</p>
<p>Tan&iacute;tgattam, k&eacute;rleltem; esdekeltem neki: mondj m&aacute;r valamit, &eacute;des, amire &uacute;gy v&aacute;gyom tet&#337;led; &ouml;lelj meg egyszer m&aacute;r magadt&oacute;l, nagyon-nagyon... ne engedj elepedni, kis madaram; csicseregd bele a lelkembe a szerelmedet, hisz&#39; &eacute;nnekem csak te kellesz a vil&aacute;gon.</p>
<p>Ilyenkor f&eacute;l&eacute;nken n&eacute;zett r&aacute;m. Mosolygott; megriadt;&mdash;hirtelen, de csak pillanatra meg&ouml;lelt; mintha lepke sz&aacute;rnya &eacute;rintett volna, olyan r&ouml;pt&eacute;ben megcs&oacute;kolt &eacute;s elfutott. Ezt &iacute;gy cselekedte sz&aacute;zszor,&mdash;mindenkor. A lelkemet tettem a l&aacute;ba el&eacute;; de ez az angyalszem&#369; kis &ouml;rd&ouml;g nem b&iacute;rta mutatni, hogy szeret. Pedig &eacute;n ez ut&aacute;n tikkadoztam.</p>
<p>Annyit zaklattam &eacute;rte, hogy egyszer t&uuml;relmetlen lett &eacute;s &iacute;gy ki&aacute;ltott fel: Istenem, keressen valakit!...</p>
<p>Abban a percben el is hallgatott,&mdash;de m&aacute;r kimondta. S az &eacute;n agyvel&#337;m egyszerre megdermedt, a sz&iacute;vem meghiggadt, eln&eacute;mult.</p>
<p>„Keressek valakit!”... Kieg&eacute;sz&iacute;tettem: aki olyan lehessen, amilyennek &eacute;n &#337;t &eacute;s csak &#337;t kiv&aacute;nn&aacute;m...</p>
<p>Egyre ezt ism&eacute;teltem magamban: „keressen valakit... keressen valakit...”</p>
<p>Egy sz&oacute;t sem sz&oacute;ltam t&ouml;bbet. M&aacute;r nem k&eacute;rtem sem a szerelm&eacute;t, sem a cs&oacute;kj&aacute;t. Nem ostromoltam. Megkin&aacute;ltam egy cigarett&aacute;val, mint olyankor rendesen, amikor izgatottnak l&aacute;ttam.</p>
<p>&Eacute;n is r&aacute;gyujtottam. Egy&uuml;tt dics&eacute;rt&uuml;k a finom egyiptomi szivarka zamatj&aacute;t: ig&eacute;rtem neki bel&#337;le m&aacute;snapra sz&aacute;zat, &ouml;r&uuml;lt neki. De a szem&eacute;ben megd&ouml;bben&eacute;st, t&uuml;n&#337;d&eacute;st, szorong&oacute; k&eacute;rd&eacute;st l&aacute;ttam: ”mi t&ouml;rt&eacute;nt most?!”...</p>
<p>Minderre &eacute;n m&aacute;r nem feleltem. Ha mindent meg&eacute;rtett is, ami bennem volt &eacute;s ha akkor odaborult volna r&aacute;m k&ouml;ny&ouml;rg&#337; vezekl&eacute;ssel: akkor is k&eacute;s&#337; lett volna.</p>
<p>Az Isten minden hatalma sem tehette, hogy az a p&aacute;r sz&oacute; ne csengjen a f&uuml;lemben.</p>
<p>Ha akkor megfojtottam volna, akkor is csak ezek a szavak kis&eacute;rtettek volna az &#337; eml&eacute;k&eacute;vel eg&eacute;sz &eacute;letemben.</p>
<p>Ekkor k&ouml;vetkezett az, hogy befogattam &eacute;s elindultam a mostani utamra. Hogy „keressek valakit”, akit meg nem tal&aacute;lhatok soha, sehol.</p>
<p>&Eacute;n nem v&aacute;lok el t&#337;le... de elv&aacute;lni sem engedem. Meg nem szabadulunk egym&aacute;st&oacute;l, am&iacute;g &eacute;l&uuml;nk. Egym&aacute;s &ouml;zvegyei lesz&uuml;nk &eacute;lve.</p>
<p>Aki a k&ouml;zels&eacute;g&eacute;be tolakodik, azt lev&aacute;gom. M&aacute;r tudj&aacute;k &eacute;s nem is pr&oacute;b&aacute;lgatj&aacute;k.</p>
<p>S ez &iacute;gy lesz, am&iacute;g az utam v&eacute;g&eacute;re nem &eacute;rek...”</p>
<p>*</p>
<p>Elhallgatott. Egy diarabig maga el&eacute; n&eacute;zett. Olyan szomor&uacute; volt, hogy nem mertem megzavarni.</p>
<p>Azt&aacute;n felriadt &eacute;s megsz&oacute;lalt:</p>
<p>&mdash;Ni, m&aacute;r eg&eacute;szen este van;&mdash;gyer&uuml;nk a cimbor&aacute;khoz.</p>
<hr>
<h2><a id="a9"></a>V&Eacute;GE A J&Aacute;T&Eacute;KNAK</h2>
<p>&Ouml;zvegy Berkin&eacute;, sz&uuml;letett Pankotay Marietta asszony, egy kicsit megd&ouml;bbent, amikor azon a bizonyos sz&eacute;p m&aacute;jusi napon, d&eacute;lel&#337;tt t&iacute;z &oacute;rakor, betoppant hozz&aacute; B&aacute;nky Dinin&eacute;, a bar&aacute;tn&eacute;ja, aki egy&eacute;bir&aacute;nt ritk&aacute;n l&aacute;togatta meg.</p>
<p>Ez a k&eacute;t asszony tudniillik nem valami nagyon szerette egym&aacute;st; de ezt egyik&ouml;k sem akarta dobra &uuml;tni. L&aacute;tsz&oacute;lag igen j&oacute;l voltak, amikor tal&aacute;lkoztak; hanem ezen nem igyekeztek k&uuml;l&ouml;n&ouml;sebb buzgalommal. B&aacute;nkyn&eacute;r&oacute;l mindenki tudhatta, hogy eg&eacute;szen csak a csal&aacute;dj&aacute;nak &eacute;l; k&eacute;t sz&eacute;p gyermeke volt, egy m&aacute;r-m&aacute;r nagyocska le&aacute;nya, meg egy t&iacute;z &eacute;ves fia, akik a rendes h&aacute;zi gondok mellett el&eacute;gg&eacute; elfoglalt&aacute;k. A le&aacute;nyk&aacute;ja ruh&aacute;it p&eacute;ld&aacute;ul &#337; varrta, a fi&aacute;t pedig felk&eacute;rdezte a leck&eacute;j&eacute;b&#337;l mindennap; ezenkiv&uuml;l maga &uuml;gyelt a konyh&aacute;ra s az ura mindenf&eacute;le holmij&aacute;t is &#337; tartotta rendben. Kedves, j&oacute;, h&aacute;zias asszony volt, akinek semmif&eacute;le &uuml;res bolonds&aacute;gon sem j&aacute;rt az esze; kiss&eacute; k&eacute;s&#337;n ment f&eacute;rjhez &eacute;s m&aacute;r k&ouml;zelebb volt a negyvenhez, mint a harminchoz, de m&eacute;g olyan kellemes k&uuml;lseje volt, hogy B&aacute;nky Dini bizony b&aacute;tran be&eacute;rhette volna vele szerelem dolg&aacute;ban is. Igaz, hogy Juliska asszony minden k&ouml;rm&ouml;nfonts&aacute;g n&eacute;lk&uuml;l szerette, eg&eacute;szs&eacute;gesen &eacute;s nyiltan, &#337;szint&eacute;n, az ingerl&#337; kac&eacute;rkod&aacute;sok teljes hijj&aacute;val, ami nem mindig a legszerencs&eacute;sebb m&oacute;dszer a f&eacute;rfiak &eacute;rdekl&#337;d&eacute;s&eacute;nek az &eacute;brentart&aacute;s&aacute;ra. M&eacute;g a divattal is csak m&eacute;rs&eacute;kelten t&ouml;r&#337;d&ouml;tt, a ruh&aacute;it &aacute;tigaz&iacute;ttatta, nem dobta el mindj&aacute;rt a gazdagodni v&aacute;gy&oacute; szab&oacute;k kedv&eacute;&eacute;rt. Olcs&oacute; kalapokat viselt, egyszer&#369; d&iacute;sszel, semmi paradicsom-mad&aacute;r, semmi k&oacute;csag, egy kis vir&aacute;g vagy szalag, punktum s ezt is t&ouml;bbnyire maga „applik&aacute;lta” a „form&aacute;ra”. Egy sz&oacute; mint sz&aacute;z: j&oacute; asszony volt, der&eacute;k asszony volt, takar&eacute;kos, dolgos, amilyen mai naps&aacute;g nem minden bokorban terem.</p>
<p>Ami ezt illeti, olyan sem minden bokorban terem, mint Marietta, aki majdnem mindenben &eacute;ppen az ellent&eacute;te volt B&aacute;nkyn&eacute;nak.</p>
<p>Marietta egyetlen &eacute;lethivat&aacute;s&aacute;nak azt tartotta tudniillik, hogy sz&eacute;p legyen &eacute;s tess&eacute;k; tess&eacute;k mindenkinek, h&oacute;doljon neki mindenki, bolonduljon &eacute;rte minden f&eacute;rfi. No, mert az asszonyok &eacute;ppen az ilyen veszedelmesfajta n&#337;k&eacute;rt nem szoktak bolondulni. Marietta tal&aacute;n t&iacute;z &eacute;vvel is fiatalabb volt, mint B&aacute;nkyn&eacute;; vir&aacute;gzott, mint az elmulhatatlan tavasz, szerette a t&uuml;kr&eacute;t &eacute;s a legnagyobb gondja a saj&aacute;t sz&eacute;ps&eacute;ge volt, amelyen szerelemmel cs&uuml;gg&ouml;tt. K&ouml;z&ouml;s hajland&oacute;s&aacute;gok ilyform&aacute;n alig lehettek ebben a k&eacute;t asszonyban. Mi&eacute;rt kerest&eacute;k volna egym&aacute;st gyakran?</p>
<p>Amikor B&aacute;nkyn&eacute; ebben a korai id&#337;ben meglepte, Marietta nem minden rossz &eacute;rz&eacute;s n&eacute;lk&uuml;l k&eacute;rdezte maga-mag&aacute;t&oacute;l: vajjon mit akarhat? De az&eacute;rt nagyon mutatta, hogy &ouml;r&uuml;l. Megcs&oacute;kolta a vend&eacute;g&eacute;t &eacute;s m&eacute;g furcs&aacute;bb bizonytalans&aacute;ggal &aacute;llap&iacute;totta meg hirtelens&eacute;g&eacute;ben, hogy az nem cs&oacute;kolja vissza. Sz&aacute;nd&eacute;kosan ker&uuml;lte, hogy ezt valahogy &eacute;szre vegye. Isten hozott lelkem: mi j&oacute;t hozt&aacute;l? tedd le a kalapodat...</p>
<p>B&aacute;nkyn&eacute; k&ouml;zbev&aacute;gott:&mdash;Hadd el, Mici, f&ouml;l&ouml;sleges, hogy nekivetkezzem, az&eacute;rt j&ouml;ttem ilyen kor&aacute;n, mert biztos&iacute;tani akartam, hogy egyed&uuml;l legyek veled; ilyenkor m&eacute;g nem j&ouml;nnek l&aacute;togat&oacute;id &eacute;s &eacute;n h&aacute;bor&iacute;tatlanul &oacute;hajtottam egy f&eacute;l&oacute;r&aacute;csk&aacute;t lefoglalni az id&#337;db&#337;l. Hanem ha megengeded, le&uuml;l&ouml;k, &iacute;gy ni.</p>
<p>Tiszta, egyenes tekintet&eacute;t Mariett&aacute;ra sz&ouml;gezte, aki majdnem zavartan &uuml;lt le vele szemk&ouml;zt. Vajon mit akarhat? k&eacute;rdezte &uacute;jra hangtalanul.</p>
<p>&mdash;L&aacute;tod, Mici, &eacute;n olyan asszony vagyok, akinek ami sz&iacute;v&eacute;n, az a sz&aacute;j&aacute;n; az &eacute;n egyszer&#369; polg&aacute;rias &eacute;letemben nincs nekem sz&uuml;ks&eacute;gem kertel&eacute;sre, vir&aacute;gnyelvre, diplomatiz&aacute;l&aacute;sra; veled is eszerint besz&eacute;lek; de k&eacute;rlek, mondd meg a szobale&aacute;nyodnak, hogy ne engedjen be addig senkit sem, am&iacute;g &eacute;n itt leszek s azt&aacute;n... j&oacute; lesz, ha &#337;t is elt&aacute;vol&iacute;tod, f&ouml;l&ouml;sleges volna, hogy hallgat&oacute;dz&eacute;k.</p>
<p>Marietta szorong&aacute;st &eacute;rzett; sz&oacute;tlanul kelt fel &eacute;s kiadta a parancsot a csel&eacute;dj&eacute;nek; amikor visszaj&ouml;tt, zavartan mosolyogva mondta: szinte megijesztesz, olyan &uuml;nnepies vagy...</p>
<p>B&aacute;nkyn&eacute; &uacute;gy tett, mintha nem is hallan&aacute; ezt a megjegyz&eacute;st. Mindj&aacute;rt r&aacute;t&eacute;rt a dolg&aacute;ra, ami idehozta.</p>
<p>&mdash;N&eacute;zd Marietta, annyi az eg&eacute;sz, hogy megakarlak k&eacute;rni: hagyj b&eacute;k&eacute;t az uramnak!...</p>
<p>Ezt a sz&oacute;t, hogy „k&eacute;rni”, olyan nyomat&eacute;kkal mondta, hogy szigor&uacute; parancsnak is beillett.</p>
<p>Marietta felugrott. B&aacute;nkyn&eacute; nyugodtan emelte fel a kez&eacute;t s leintette. Ne izgulj, k&eacute;rlek, &eacute;n nem besz&eacute;lek a vil&aacute;gba; elhiheted, hogyha erre a l&eacute;p&eacute;sre r&aacute;sz&aacute;ntam magamat, akkor tudtam is, hogy mit csin&aacute;lok. Az uram udvarol neked &eacute;s te sz&iacute;vesen fogadod... De ez m&eacute;g hagyj&aacute;n volna, &eacute;n &ouml;smerem Dinit &eacute;s apr&oacute; cs&eacute;lcsaps&aacute;gaival nem t&ouml;r&#337;d&ouml;m; hanem most nagyobb dologr&oacute;l van sz&oacute;. Dini szerelmes bel&eacute;d, ez id&#337; szerint komolyan szerelmes &eacute;s ez m&aacute;r baj, az olyan nagy gyermek, amilyen &#337;, nem tud mag&aacute;ra vigy&aacute;zni &eacute;s ha t&#369;zzel j&aacute;tszik, k&ouml;nnyen meg&eacute;geti mag&aacute;t. Ezt &eacute;n nem akarom, nem engedem; nekem &#337; a legnagyobb gyerekem &eacute;s &eacute;n vigy&aacute;zok r&aacute;.</p>
<p>Marietta-asszony ezalatt kiss&eacute; &ouml;sszeszedte mag&aacute;t, az arc&aacute;ra elbizakodotts&aacute;g tolakodott egy kis s&eacute;rt&#337;d&ouml;tts&eacute;ggel p&aacute;rosultan.</p>
<p>&mdash;Nagyon k&uuml;l&ouml;n&ouml;s, &eacute;des Juliska, hogy &iacute;gy besz&eacute;lsz velem, nem tudom honnan &aacute;llap&iacute;tod meg olyan bizonyoss&aacute;ggal, hogy az urad udvarl&aacute;s&aacute;t ”sz&iacute;vesen” fogadom, tudtommal sem az &ouml;v&eacute;t, sem a m&aacute;s&eacute;t nem veszem komolyan, ha neked nem tetszik, hogy a t&aacute;rsas&aacute;gomat n&eacute;ha t&aacute;n keresi, t&eacute;gy r&oacute;la tetsz&eacute;sed szerint, lek&ouml;telezel vele.</p>
<p>&mdash;Hisz &eacute;ppen ezt cselekszem Mici; a tetsz&eacute;sem ebben a dologban az, hogy te magad t&aacute;vol&iacute;tsd el a k&ouml;zels&eacute;gedb&#337;l, mert te vonzottad oda annyira. Vonzottad lelkem, tudatosan; eleinte tal&aacute;n csak kac&eacute;r&uacute;l, k&eacute;s&#337;bb veszedelmesebben. Mert te is, mintha kit&uuml;ntetn&eacute;d Dinit &eacute;s ett&#337;l &#337; eg&eacute;szen megbolondul. L&aacute;sd fiam, te tal&aacute;n nem gondolkodt&aacute;l m&eacute;g azon, hogy mi lehet ennek a v&eacute;ge. A f&eacute;rfi, ha &iacute;gy elveszti a fej&eacute;t, minden ostobas&aacute;gra k&eacute;sz a „szerelm&eacute;&eacute;rt”; t&ouml;rt&eacute;nhetnek olyan dolgok is, hogy annak k&ouml;vetkezt&eacute;ben mink&mdash;&#337; meg &eacute;n&mdash;elszakadn&aacute;nk egym&aacute;st&oacute;l; h&aacute;t lelkem, arr&oacute;l &eacute;n teveled nem besz&eacute;lek, hogy <i>nekem</i> ez mi lenne; de hogy <i>&#337;neki</i> mi lenne, azt sz&iacute;vesen megmondom. Az lenne. Mici, hogy az els&#337; id&#337;kben csak &eacute;n lenn&eacute;k k&ouml;z&uuml;l&uuml;nk, h&aacute;rmunk k&ouml;z&uuml;l, boldogtalan, no meg a gyermekek is, akik az apjukat veszten&eacute;k el; de csakhamar elm&uacute;ln&eacute;k a ti sz&aacute;motokra minden j&oacute; &eacute;s keserves megb&aacute;n&aacute;st erezn&eacute;tek; hisz te nem az vagy, aki, ha Dinihez hozz&aacute;menn&eacute;l&mdash;mert rem&eacute;nylem, ez mag&aacute;t&oacute;l &eacute;rtend&#337;&mdash;&ouml;r&ouml;kre be&eacute;rn&eacute;d az &#337; kev&eacute;s v&aacute;ltozatoss&aacute;got ig&eacute;r&#337; l&eacute;ny&eacute;vel. Az sem vagy, aki gondj&aacute;t tudn&aacute;d &eacute;s akarn&aacute;d viselni, pedig hidd el, erre sz&uuml;ks&eacute;ge van; m&eacute;g az ing&eacute;t is &eacute;n adom ki neki reggelenkint; a nyakkend&#337;j&eacute;t &eacute;n k&ouml;t&ouml;m meg; a k&aacute;v&eacute;j&aacute;t &eacute;n t&ouml;lt&ouml;m a cs&eacute;sz&eacute;j&eacute;be; a dolgaira &eacute;s figyelmeztetem; arra &eacute;n vigy&aacute;zok, mit szabad neki enni, hogy el ne rontsa a gyomr&aacute;t; ha m&eacute;gis elrontja, &eacute;n &aacute;polom; a harisny&aacute;it &eacute;n stoppolom; ha nincs otthon, &eacute;n lesem virrasztva, am&iacute;g csak meg nem j&ouml;n; az &aacute;gy&aacute;t &eacute;n vetem meg; amikor rosszkedv&#369; &eacute;n igyekszem felvid&iacute;tani, a gyerekeit &eacute;n nevelem; mert &#337; csak szeretni tudja &#337;ket, de nevelni nem; a, garast &eacute;n verem a fogamhoz, hogy semmiben se legyen hiba, hi&aacute;ny vagy rendetlens&eacute;g; a sz&aacute;ml&aacute;kat &eacute;n &#337;rz&ouml;m, &eacute;n is fizetem ki, a szab&oacute;j&aacute;val &eacute;n alkuszom; a ruh&aacute;ja sz&ouml;vet&eacute;t &eacute;n v&aacute;lasztom; a csel&eacute;ddel &eacute;n p&ouml;rl&ouml;k, ha kell s &eacute;n is fogadom fel; &#337;rz&ouml;m testi-lelki eg&eacute;szs&eacute;g&eacute;t; keresem a kedv&eacute;t mindenben; k&eacute;nyeztetem, mintha kir&aacute;lyfi volna; t&#369;r&ouml;m a szesz&eacute;lyeit, pedig vannak! Lesem a gondolat&aacute;t, az izl&eacute;s&eacute;t, a kedv&eacute;t; k&ouml;r&uuml;l&ouml;tte vagyok mindig, amikor nem l&aacute;t is; magamra v&aacute;llalok mindent ami izgatn&aacute;, b&aacute;ntan&aacute;, bosszantan&aacute;, &eacute;s ha kellene megv&eacute;delmezn&eacute;m mindent&#337;l ami fenyegeti, legyen az ak&aacute;rmi; kikaparn&aacute;m a szem&eacute;t annak, aki b&aacute;ntja; megfojtan&aacute;m azt, aki szerencs&eacute;tlenn&eacute; teszi; &eacute;n az &eacute;desanyja is vagyok nemcsak a feles&eacute;ge. Tudn&aacute;l-e te ez lenni. Mici? tenn&eacute;d-e <i>mindezt</i> &eacute;rte k&ouml;nnyen, szivesen, j&oacute;kedvvel, f&aacute;radhatatlanul, boldogan, panasz n&eacute;lk&uuml;l, eg&eacute;sz odaad&aacute;ssal, az &eacute;leted egyetlen c&eacute;ljak&eacute;pen? Mert <i>ha</i> tudn&aacute;d &eacute;s ha akarn&aacute;d is: akkor, de <i>csak</i> <i>akkor</i> besz&eacute;lhet&uuml;nk arr&oacute;l, hogy &eacute;n a kedved&eacute;rt f&eacute;lre&aacute;lljak. Dini&eacute;rt, az &#337; boldogs&aacute;g&aacute;&eacute;rt, m&eacute;g azt is megb&iacute;rn&aacute;m tenni, hogy odaengedem neked, tedd boldogabb&aacute;, mint mellettem lehetett; &eacute;n bizony a feles&eacute;gi mivoltom mellett nem lehettem csup&aacute;n csak a szeret&#337;je; ez, &uacute;gy lehet, hib&aacute;m; de nekem is vannak ig&eacute;nyeim s &eacute;n amazt v&aacute;lasztottam, m&aacute;r ez &iacute;gy van; &iacute;gy volt vagy tizen&ouml;t esztend&#337;n &aacute;t; most te esetleg v&eacute;gk&eacute;p felforgathatod; de vigy&aacute;zz! gondold meg, j&oacute;l gondold meg, mert ha boldogtalann&aacute; teszed Dinit, akkor velem gy&uuml;lik meg a bajod, &eacute;desem, tudod, &eacute;n nem tr&eacute;f&aacute;lok. Ezt akartam neked most elmondani. &Eacute;n nem tudom eg&eacute;szen bizonyosan, hogy is vagytok egym&aacute;ssal, pontos adataim nincsenek, de vannak jelek... &eacute;n &ouml;smerem az uramat... minden gondolat&aacute;t kital&aacute;lom; mint feles&eacute;gnek, vannak jogaim, mint olyan feles&eacute;gnek, aki az ur&aacute;ra vigy&aacute;z &eacute;s akinek ez m&aacute;r az&eacute;rt is k&ouml;teless&eacute;ge, mert az ura nem tud mag&aacute;ra vigy&aacute;zni. Egysz&oacute;val: &eacute;n levelekre akadtam&mdash;nah&aacute;t megvallom&mdash;kerestem ezeket a leveleket is, mint minden egyebet. L&aacute;sd, Mici, elpirulsz, &eacute;rzed az igazamat; nem k&iacute;nozlak tov&aacute;bb, mindent elmondtam, meg&eacute;rtett&eacute;l rem&eacute;nylem. A t&ouml;bbi t&#337;led f&uuml;gg. Gondold meg j&oacute;l. &Eacute;n nyugodtan v&aacute;rok.</p>
<p>Fel&aacute;llott. K&ouml;nnyed&eacute;n b&oacute;lintott a fej&eacute;vel. Ez volt a b&uacute;csuja. Most m&aacute;r nem tartotta sz&uuml;ks&eacute;gesnek sem a k&eacute;zfog&aacute;st, sem az &ouml;lelkez&eacute;st.</p>
<p>Marietta mereven, halv&aacute;nyan n&eacute;zett ut&aacute;na. Z&uacute;gott a feje. Tele volt aggodalommal, r&eacute;m&uuml;lettel. Elgondolta m&aacute;sodpercek alatt, hogy min&#337; sors v&aacute;rna r&aacute; a Juliska hely&eacute;n. Dad&aacute;j&aacute;v&aacute; kellene v&aacute;lnia egy feln&#337;tt embernek, egy v&eacute;n gyereknek. S ha nem birn&aacute; el, akkor ez a makacs asszony m&eacute;g valami bolondot k&ouml;vetne el. ett&#337;l kitelik. Megborzadt.</p>
<p>Hamarosan az &iacute;r&oacute;asztalk&aacute;j&aacute;hoz futott, kapkodva &iacute;rta meg a levelet Dininek, m&eacute;g meg sem sz&oacute;l&iacute;totta benne.</p>
<p>„Bocs&aacute;sson. meg a k&ouml;nnyelm&#369;s&eacute;gem&eacute;rt,&mdash;&iacute;rta&mdash;nem volt sz&eacute;p j&aacute;t&eacute;k, de csak j&aacute;t&eacute;k volt. Hisz&#39; &eacute;n m&aacute;r menyasszonya vagyok valakinek. Felejtsen el v&eacute;gk&eacute;pen. M&eacute;g ma elutazom.”</p>
<p>Egy sz&oacute; sem volt ugyan igaz a meny asszonys&aacute;gb&oacute;l, de hat&aacute;sosnak gondolta, az&eacute;rt f&uuml;llentette.</p>
<p>S&#337;t m&eacute;g csak el sem utazott.</p>
<p>Tudta, hogy Dini megt&ouml;rt sz&iacute;vvel igyekszik &#337;t most m&aacute;r elfeledni.</p>
<p>A f&eacute;rfi, ha m&eacute;g oly, gy&ouml;nge is, egyetlenegyet nem tudhat megbocs&aacute;tani annak az asszonynak, akit szeret: ha az az asszony j&aacute;tszik vele.</p>
<p>Hadd higyje. Hadd fusson et</p>
<p>Tal&aacute;n igaz is volt, hogy csak j&aacute;tszottak vele.</p>
<hr>
<h2><a id="a10"></a>SZ&Eacute;P ASSZONY ESETE</h2>
<p>(Elmondja &#337; maga a bar&aacute;tn&#337;j&eacute;nek)</p>
<p>„Tudod &eacute;desem, hogy &eacute;n nagyon szeretek minden sportot, de kiv&aacute;lt a vad&aacute;szat&eacute;rt rajongok, amelynek a gy&ouml;ny&ouml;reit az uram fedeztette f&ouml;l velem. M&eacute;g pedig megvallom, egy kiss&eacute; a megs&eacute;rtett &ouml;n&eacute;rzet, amely majdhogynem dacc&aacute; faj&uacute;lt, volt oka annak az elhat&aacute;roz&aacute;somnak, hogy „vad&aacute;sz” leszek. Az uram, akivel egy&uuml;tt lovagoltam, t&uacute;rist&aacute;skodtam, r&oacute;dliztam, korcsoly&aacute;ztam, &uacute;sztam, s&#337;t eveztem is,&mdash;ett&#337;l az egyt&#337;l elz&aacute;rt. &#336; maga szenved&eacute;lyes vad&aacute;sz; de engem a vad&aacute;szatain nem kiv&aacute;nt maga mell&eacute;. Azt mondta, hogy a n&#337;, akinek az ideg&eacute;lete fegyelmezetlen, nem lehet igaz&aacute;n j&oacute; vad&aacute;sz &eacute;s l&eacute;pten-nyomon hib&aacute;kat k&ouml;vetne el pusk&aacute;val a kez&eacute;ben; megb&iacute;zhatatlan, n&eacute;ha szeles, n&eacute;ha t&uuml;relmetlen volna; arra a figyelemre, arra a gyors &eacute;s amellett helyes elhat&aacute;roz&aacute;sra, amely a f&eacute;rfinak szinte j&aacute;rul&eacute;ka, egyszer&#369;en alkalmatlan a n&#337;.</p>
<p>Meg kell jegyeznem, hogy az uram is csak az erdei vad&aacute;szatnak a bolondja; a t&ouml;bbi hidegen hagyja. De az erd&#337;k csud&aacute;s &uacute;tveszt&#337;iben lop&oacute;dzni, szarvas vagy vadkan ut&aacute;n: ennek m&eacute;g a gondolat&aacute;ra is felvillanyoz&oacute;dik. Nos, &eacute;n elhat&aacute;roztam magamban az &#337; lekicsinyl&#337; v&eacute;lem&eacute;nye ut&aacute;n, hogy most m&aacute;r csak az&eacute;rt is vad&aacute;sz leszek; megmutatom &eacute;n az uramnak, hogy ott is asszony az asszony, azaz: helyt &aacute;ll. Azt akartam, hogy m&eacute;g jobban tessem neki; hogy m&eacute;g jobban szeressen; hogy erdei kir&aacute;ndul&aacute;sain is megszokjon &eacute;s n&eacute;lk&uuml;l&ouml;zhetetlenn&eacute; v&aacute;ljak neki. Hogy mindig ott lehessek mellette.</p>
<p>Ez siker&uuml;lt is, mert ma olyan vad&aacute;sz vagyok, mint ak&aacute;rmelyik f&eacute;rfi. L&#337;ttem m&aacute;r szarvast is, vaddiszn&oacute;t is; de ami enn&eacute;l t&ouml;bb: meg&ouml;smertem az erd&#337;t, minden fels&eacute;ges sz&eacute;ps&eacute;g&eacute;vel, k&uuml;ls&#337; &eacute;s bens&#337; gy&ouml;ny&ouml;r&uuml;s&eacute;g&eacute;vel; &eacute;rtem az ut&oacute;bbi alatt azokat a hangulatokat, amelyeket kelt s amelyeknek ma m&aacute;r &eacute;n is bolondja vagyok.</p>
<p>A dolog nem t&ouml;rt&eacute;nt olyan sim&aacute;n, ahogy elmondom. Egy kis ravaszs&aacute;ggal kezdtem. Tudtam, hogy az uram, ha m&aacute;r olyan szigor&uacute;an v&eacute;lekedett, nem is engedne egyk&ouml;nnyen,&mdash;&eacute;n h&aacute;t a tudt&aacute;n k&iacute;v&uuml;l tan&uacute;ltam meg a pusk&aacute;val b&aacute;nni. &Ouml;reg erd&eacute;sz&uuml;nk volt a tan&iacute;t&oacute;m, aki erdei s&eacute;t&aacute;imon felt&uuml;n&eacute;s n&eacute;lk&uuml;l elk&iacute;s&eacute;rhetett s akinek a pusk&aacute;j&aacute;val azut&aacute;n egy sz&eacute;p napon leter&iacute;tettem az els&#337; &#337;zet.</p>
<p>K&eacute;pzelheted, mit &eacute;reztem, amikor a v&eacute;res z&ouml;ld galylyal, kis vad&aacute;szkalapom mellett, az uram el&eacute; toppantam. De &#337; is od&aacute;ig volt. Majd megevett. M&aacute;r nem b&aacute;nta, hogy az engedelme n&eacute;lk&uuml;l cselekedtem. Az erd&eacute;szt megjutalmazta, nekem pedig r&ouml;gt&ouml;n vett egy pomp&aacute;s kis goly&oacute;spusk&aacute;t.</p>
<p>Az&oacute;ta persze egy&uuml;tt vad&aacute;sztunk mindig; megtanultam t&#337;le a cserk&eacute;szet minden csinj&aacute;t-binj&aacute;t s a b&#337;g&#337; szarvasbik&aacute;hoz &uacute;gy odalopodzom, mint a hi&uacute;z; az uram boldogan gy&ouml;ny&ouml;rk&ouml;dik bennem s &eacute;n tulajdonk&eacute;pen nem is magamnak vad&aacute;szom, hanem &#337;neki. Boldog vagyok, ha l&aacute;tom a szem&eacute;ben az elragadtat&aacute;st.</p>
<p>Isteniek is azok az alkonyatok, meg azok a hajnalok az erd&#337;n. Ti, v&aacute;rosi asszonyok ezt nem tudj&aacute;tok. Amikor az erd&#337; lelke egyszerre csak elkezd &eacute;bredezni &eacute;s a lombok susognak-s&oacute;hajtoznak s v&eacute;gigsuhan az eg&eacute;sz erd&#337;n valami gy&ouml;ny&ouml;r&eacute;rzetet kelt&#337; borzong&aacute;s!... Ez kiv&aacute;lt hajnalban van; az els&#337; mad&aacute;rhangok csak ezut&aacute;n pittyennek. A s&ouml;t&eacute;t hajnal a v&aacute;r&aacute;s-les&eacute;s-hallgat&oacute;dz&aacute;s ideje; &uuml;l&uuml;nk a vad&aacute;sz-sz&eacute;k&uuml;nk&ouml;n egy bokor vagy fa mellett &eacute;s v&aacute;rjuk a dereng&eacute;s er&#337;s&ouml;d&eacute;s&eacute;t, amikor m&aacute;r meg b&iacute;rjuk k&uuml;l&ouml;nb&ouml;ztetni a szineket &eacute;s a vonalakat, amelyek &uacute;gy &ouml;ssze tudnak folyni s&ouml;t&eacute;t t&ouml;megekk&eacute;. S azt&aacute;n egyszerre nagyot s&oacute;hajt a hajnal &eacute;s felnyitja a szem&eacute;t. Sz&eacute;l suhan &aacute;t rajtunk s m&aacute;r vil&aacute;gosodik. &Eacute;rezz&uuml;k, hogy &eacute;rkezik valaki, aki a f&ouml;ldi mindens&eacute;g ura &eacute;s j&oacute;ltev&#337;je. Keleten, a z&ouml;ldeslil&aacute;s &eacute;gi k&aacute;rpit m&ouml;g&ouml;tt kezd&#337;dik a menyorsz&aacute;gi vadr&oacute;zs&aacute;k ny&iacute;l&aacute;sa!... Nem mondom tov&aacute;bb, hisz most az &eacute;n bolond esetemr&#337;l van sz&oacute;. Arr&oacute;l, hogy mi t&ouml;rt&eacute;nt velem szeptember k&ouml;zep&eacute;n, amikor az &eacute;des uram erdeiben cserk&eacute;sztem egy d&eacute;lut&aacute;n.</p>
<p>Az uram most katona, tudod;&mdash;az id&eacute;n nem lehetett itthon a cserk&eacute;szet &eacute;vadj&aacute;n; de nekem meg&iacute;rta, meghagyta, r&aacute;m parancsolt, hogy &eacute;n csak vad&aacute;sszam. &#336; helyette is vegyem ki a d&eacute;zsm&aacute;t. Sz&oacute;t fogadtam neki &eacute;s ell&aacute;togattam a pagonyokba.</p>
<p>Az erd&eacute;sz&uuml;nket betegen tal&aacute;ltam; a r&eacute;gi, j&oacute; vad&#337;reinket mindet beh&iacute;vt&aacute;k; nem volt, aki vezessen. Azaz, hogy nem volt m&aacute;s, mint egy vadorz&oacute;b&oacute;l &aacute;tvedlett erd&#337;ker&uuml;l&#337;f&eacute;le, akit sebes&uuml;lten k&uuml;ldtek vissza a harct&eacute;rr&#337;l s &uacute;j beh&iacute;v&aacute;s&aacute;ig egyel&#337;re m&eacute;g otthon l&eacute;zengett.</p>
<p>S&ouml;t&eacute;tk&eacute;p&#369; leg&eacute;ny volt; vad n&eacute;z&eacute;s&#369;, komor &eacute;s sz&oacute;talan. R&ouml;vidre v&aacute;gott haja &uacute;gv meredt fel, mint a vadkan s&ouml;rt&eacute;je. Medveszer&#369; j&aacute;r&aacute;sa mellett is csud&aacute;latosan nesztelen&uuml;l l&eacute;pett. &Eacute;n csak k&ouml;nny&#369; vagyok, mint a lepke, de m&eacute;g a gummitalp&uacute; cip&#337;mmel sem b&iacute;rok olyan hi&uacute;zl&eacute;p&eacute;s&#369; lenni. Az erd&#337;t &uacute;gy ismerte, mint &eacute;n a tenyeremet, a cserk&eacute;sz&#337; utak vonal&aacute;t v&eacute;gig tudta; emiatt azt&aacute;n haszn&aacute;t lehetett venni. Az erd&eacute;sz &#337;t rendelte ki mell&eacute;m.</p>
<p>Mondom, d&eacute;lut&aacute;n volt, gy&ouml;ny&ouml;r&#369; &#337;szi d&eacute;lut&aacute;n. F&eacute;ln&eacute;gy &oacute;ra t&aacute;jban indultunk el a vad&aacute;sztany&aacute;r&oacute;l a Somhegy ir&aacute;ny&aacute;ba, ahol egy er&#337;s bik&aacute;t tudtak az embereim. &Eacute;ppen a Somhegyet ismertem legkev&eacute;sb&eacute;; vezet&#337;re ott igaz&aacute;n sz&uuml;ks&eacute;gem volt. Ez a hegy szesz&eacute;lyes hajl&aacute;s&uacute; gerinc&eacute;vel hol jobbra d&#337;l, hol balra s a sz&eacute;lj&aacute;r&aacute;s rajta mindig bizonytalan. De a vads&aacute;ga miatt &eacute;ppen ezt a t&aacute;j&eacute;kot szereti a leg&oacute;vatosabb v&eacute;n bika, amilyennek azt a bizonyosat jelezt&eacute;k. M&eacute;g annak a rem&eacute;nys&eacute;g&eacute;re is v&eacute;gigborzongott rajtam a vad&aacute;szl&aacute;z, hogy tal&aacute;lkozni fogok ezzel az agancsos nagy &uacute;rral.</p>
<p>A d&eacute;lut&aacute;n, mondom, gy&ouml;ny&ouml;r&#369; volt. Teljess&eacute;ggel m&aacute;s hangulat&uacute;, mint a hajnal. Az arany-alkonyat s&aacute;rg&aacute;s f&eacute;nynyel hintette meg az erd&#337;t; a szajk&oacute;k szemtelen&uuml;l kiv&aacute;ncsiak voltak s r&aacute;nk ripakodtak; a k&eacute;k &eacute;g h&#369;v&ouml;sen &eacute;s vid&aacute;man mosolygott. Egy &oacute;ra hosszat haladtunk m&aacute;r s &eacute;n mindig el&#337;l j&aacute;rtam, ahogy az uramt&oacute;l tanultam. Ahol m&aacute;sfel&eacute; kellett elt&eacute;rnem, ott a kis&eacute;r&#337;m halk pisszen&eacute;ssel figyelmeztetett. Nem is tudtam m&aacute;sb&oacute;l, hogy van valaki m&ouml;g&ouml;ttem olyan halkan mozgott. <i>Egy</i> pisszen&eacute;s azt jelentette: <i>jobbra!</i> <i>K&eacute;t</i> pisszen&eacute;s: <i>balra!</i> H&aacute;tra se kellett n&eacute;znem. A pusk&aacute;m a v&aacute;llamon volt. A vadat magamnak kellett &eacute;szrevennem. Ezt m&aacute;r nem engedtem volna &aacute;t m&aacute;snak &uacute;gy sem. A cserk&eacute;szetnek ez egyik legnagyobb &eacute;lvezete. Az &eacute;des uram erre is megtan&iacute;tott.</p>
<p>M&aacute;r fent voltunk a Somhegyen &eacute;s &eacute;ppen lefel&eacute; ereszkedt&uuml;nk egyik katlan&aacute;ba, amikor m&eacute;ly, morg&oacute; hangon b&#337;g&ouml;tt egyet odalent az &eacute;n h&aacute;rembas&aacute;m. Nagyot dobbant a szivem. Ime, csakugyan itt van! Teljes gyanutlans&aacute;ggal kezdi az udvarl&aacute;st sz&eacute;pei k&ouml;r&uuml;l &eacute;s most m&aacute;r csak az &eacute;n &uuml;gyess&eacute;gemen m&uacute;lik, hogy a k&ouml;zels&eacute;g&eacute;be jussak. Megn&eacute;ztem az &oacute;r&aacute;mat. Pontban &ouml;t &oacute;ra volt. A hegytet&#337;n m&eacute;g teljes vil&aacute;goss&aacute;g; idelent m&aacute;r &aacute;rny&eacute;kos esthangulat.</p>
<p>A bika &uacute;jra b&#337;g&ouml;tt; er&#337;sen harsant fel kondul&aacute;sszer&#369; hangja. A hegy visszhangosan verte azt vissza s a tapasztalatlan vad&aacute;sz azt hihette volna, hogy amott is b&#337;g egy szarvas.</p>
<p>Gyorsul&oacute; l&eacute;legzettel indultam a hang ut&aacute;n. Az erd&#337; itt s&#369;r&#369; volt; a f&aacute;k k&ouml;zt alig volt nyil&aacute;s, a cserk&eacute;sz&#337; &uacute;t fekete &oacute;ri&aacute;skigy&oacute;hoz hasonl&iacute;tott. Ha ilyen s&#369;r&#369;s&eacute;g k&ouml;zt van az „&ouml;reg &uacute;r”, akkor hi&aacute;ba minden, meg nem l&aacute;tom; legal&aacute;bb is nem el&eacute;gg&eacute; j&oacute;l arra, hogy biztosan l&#337;hessek r&aacute;. De tudtam, hogy a hegy alatt sz&eacute;les v&ouml;lgy van &eacute;s hogy a v&aacute;g&aacute;sba igyekv&#337; sut&aacute;k, a basa asszonyai, azon &aacute;t fognak &aacute;tv&aacute;ltani &eacute;s arra csalogatj&aacute;k a bik&aacute;t is. Ha oda&eacute;rhetek, miel&#337;tt &aacute;tmennek a v&ouml;lgy&ouml;n, ott tal&aacute;lkozom is vel&ouml;k.</p>
<p>Hanem a nyilt erd&#337;ben m&eacute;g sokkal jobban kell majd &uuml;gyelnem mindenre. Nem is annyira a bika miatt, amely vakon, szerelmesen vonul a h&aacute;reme ut&aacute;n s fel-felord&iacute;t ak&ouml;zben, mindig jelezve: hol van. Hanem a szemf&uuml;les tehenek miatt, amelyek hallgatnak &eacute;s figyelnek; minden szokatlant &eacute;szrevesznek s amelyeket, a bokrok k&ouml;zt elsz&oacute;rtan, sokkal nehezebb &uacute;gy megl&aacute;tnom, hogy &#337;k ne sejtsenek r&oacute;lam.</p>
<p>Szerencs&eacute;mre a sz&eacute;l nagyon j&oacute; volt. Szemk&ouml;zt lengedezett. A szimat miatt teh&aacute;t nem kellett agg&oacute;dnom. De a szarvasnak szeme &eacute;s f&uuml;le is van, m&eacute;g pedig sokkal jobb, mint az eny&eacute;m.</p>
<p>&Aacute;tvillant az eml&eacute;kezetemen, hogy mit tanultam az &eacute;des uramt&oacute;l: „Amikor m&aacute;r el&#337;tted van a szarvas, hagyd h&aacute;tra a vezet&#337;t s magad lop&oacute;dzz&aacute;l hozz&aacute;. K&eacute;t ember k&eacute;t mozg&aacute;s &eacute;s k&eacute;t zaj. Kett&#337;t mindig k&ouml;nnyebben vesz &eacute;szre a szarvas, mint egyet.”</p>
<p>A bika &uacute;jra meg &uacute;jra b&#337;g&ouml;tt &eacute;s a nyilt v&ouml;lgy m&aacute;r nem volt messzire.</p>
<p>An&eacute;lk&uuml;l, hogy h&aacute;tran&eacute;ztem volna, felemeltem a balkaromat: az azt jelentette: <i>meg&aacute;llj!</i> Halkan sz&oacute;ltam h&aacute;tra a kis&eacute;r&#337;mnek: <i>itt maradj!</i> am&iacute;g l&ouml;v&eacute;st nem hallasz, <i>v&aacute;rj!</i></p>
<p>Ott lehetett eg&eacute;szen m&ouml;g&ouml;ttem, mert hallottam neh&eacute;z l&eacute;legz&eacute;s&eacute;t.</p>
<p>Azut&aacute;n nem t&ouml;r&#337;dtem vele. Mentem tov&aacute;bb, egymagam; minden l&eacute;p&eacute;semre &uacute;gy vigy&aacute;ztam, mintha att&oacute;l f&uuml;gg&ouml;tt volna az &eacute;letem.</p>
<p>Egyetlen gallyacska sem roppant meg a cip&#337;m talpa alatt. Magamat is olyannak &eacute;reztem, mintha az erd&#337;k vadja voln&eacute;k. P&aacute;rducsompolyg&aacute;ssal haladtam el&#337;re, ki a v&ouml;lgyig, amelynek a tiszt&aacute;sa hirtelen vil&aacute;goss&aacute;ggal nyilt meg el&#337;ttem. Ott m&eacute;g j&oacute;form&aacute;n nappal volt.</p>
<p>Messzel&aacute;t&oacute;mmal moh&oacute;n vizsg&aacute;ltam &aacute;t a k&ouml;rny&eacute;ket. Ah! Egy szarvasteh&eacute;n m&aacute;r csakugyan kint volt a s&#369;r&#369;b&#337;l &eacute;s gondtalanul, de minduntalan k&ouml;r&uuml;ltekintg&eacute;lve csipegette a zamatos f&uuml;veket. A bika ott b&#337;g&ouml;tt a s&#369;r&#369;ben, m&ouml;g&ouml;tte. Neki m&eacute;g nem nagyon tetszhetett a korai kivonul&aacute;s.</p>
<p>&Eacute;n pedig a rem&eacute;nyked&eacute;s felajzott nyugtalans&aacute;g&aacute;val lestem, hogy mikor l&aacute;tom meg &aacute;gasbogas agancs&aacute;t.</p>
<p>Az &eacute;des uraimra gondoltam, hogy hogyan mosolyogna, ha most l&aacute;tna ezzel a t&uuml;relmi pr&oacute;b&aacute;val az eg&eacute;sz l&eacute;nyemben.</p>
<p>Abban a pillanatban, amikor a bika hatalmas agancskoron&aacute;ja kezdett el&#337;retolakodni a tehenet k&ouml;rnyez&#337; bokrok k&ouml;z&ouml;tt, halk neszt hallottam magam m&ouml;g&ouml;tt.</p>
<p>Hirtelen megfordultam.</p>
<p>A kis&eacute;r&#337;mre esett a szemem, aki alig p&aacute;r l&eacute;p&eacute;snyire &aacute;llott t&#337;lem &eacute;s r&aacute;mb&aacute;mult mereven, mag&aacute;b&oacute;l kikelve, eltorzult, s&aacute;padt arccal, &eacute;g&#337; szemmel &eacute;s vonagl&oacute; sz&aacute;jjal, amely nyitva volt s liheg&#337; mell&eacute;b&#337;l val&oacute;s&aacute;gos kis viharokat fujt ki.</p>
<p>Abban a pillanatban meg kellett &eacute;rtenem a helyzetemet.</p>
<p>Itt vagyok egy am&uacute;gy is f&eacute;lig vad emberrel ebben a v&eacute;gk&eacute;p elhagyatott erdei mag&aacute;nyban,&mdash;s ez az ember az el&aacute;rult &aacute;llati szerelem &#337;r&uuml;let&eacute;vel v&iacute;v&oacute;dva, m&aacute;r-m&aacute;r v&eacute;gk&eacute;p elvesztette az esz&eacute;t!...</p>
<p>Megborzadtam. Rettenetesen f&eacute;ltem.</p>
<p>Nem t&ouml;r&#337;dhettem t&ouml;bbet a szarvassal.</p>
<p>&Ouml;szt&ouml;n&ouml;sen ford&iacute;tottam neki a pusk&aacute;m cs&ouml;v&eacute;t &eacute;s r&aacute;ki&aacute;ltottam.</p>
<p>...Azt hiszem a hangomban semmi n&#337;ies sem volt. &Uuml;t&eacute;s, pofoz&aacute;s, korb&aacute;csol&aacute;s volt benne.</p>
<p>M&eacute;g hallottam, ahogy a megriadt szarvasok elrobajlottak. Nem n&eacute;zhettem fel&eacute;j&ouml;k.</p>
<p>Most ezt az &#337;r&uuml;ltet kellett figyelnem mindenre k&eacute;sz elsz&aacute;nts&aacute;ggal.</p>
<p>Az &eacute;des uram erej&eacute;t &eacute;s akarat&aacute;t szivtam magamba az erdei leveg&#337;b&#337;l.</p>
<p>&mdash;Fordulj meg!&mdash;parancsoltam. &Eacute;s menj el&#337;ttem! Ha csak egyetlen gyanus mozdulatot teszel is, lel&#337;lek.</p>
<p>Pusk&aacute;m cs&ouml;v&eacute;nek az ir&aacute;nya bizony&iacute;thatta, hogy szavamnak &aacute;llok.</p>
<p>Engedelmeskedett.</p>
<p>Mint a vasvessz&#337;vel megfeny&iacute;tett fenevad, &uacute;gy fordult meg, mik&ouml;zben h&ouml;rg&#337; hangok szakadoztak fel a mell&eacute;b&#337;l.</p>
<p>Igy kis&eacute;rtem haz&aacute;ig, folyv&aacute;st l&ouml;v&eacute;sre k&eacute;szen.</p>
<p>&Eacute;s azut&aacute;n:&mdash;el kellett eresztenem, hisz tulajdonk&eacute;pen semmi sem t&ouml;rt&eacute;nt.</p>
<p>M&eacute;g csak el sem mondhattam ezt a furcsa cserk&eacute;szetemet senkinek sem. M&eacute;g az &eacute;des uramnak sem &iacute;rtam meg. Eltilthatott volna az erd&#337;t&#337;l, amelyet annyira im&aacute;dok.</p>
<p>De m&eacute;g sem b&iacute;rtam, l&aacute;sd, meg&aacute;llani, hogy v&eacute;gk&eacute;p titokban tartsam. Megfojtana, ha valahogy nem k&ouml;nny&iacute;ten&eacute;k azon a szorong&oacute;, r&eacute;m&uuml;lt, elsz&aacute;nt &eacute;rz&eacute;semen, amelyet &aacute;t&eacute;ltem ott. Az egyetlen k&ouml;nny&iacute;t&eacute;s az, hogy m&eacute;gis csak besz&eacute;lek r&oacute;la, legal&aacute;bb teneked.”</p>
<hr>
<h2><a id="a11"></a>A GR&Oacute;FN&Eacute;</h2>
<p>A gr&oacute;f vend&eacute;gei eb&eacute;d ut&aacute;n egy kicsit szieszt&aacute;ztak. Nagy ny&aacute;r volt; rekken&#337; h&#337;s&eacute;g m&eacute;g a puszt&aacute;n is. A f&uuml;lledt s&aacute;rg&aacute;sk&eacute;k leveg&#337;ben alig mozgott valami, ami &eacute;lt. M&eacute;g a l&eacute;gy is &aacute;rny&eacute;kba vonult; a madarak is; a galambok a csel&eacute;dh&aacute;zak eresze al&aacute; menek&uuml;ltek; j&oacute;l eshetett ilyenkor a kast&eacute;ly h&#369;s szob&aacute;iban a k&eacute;nyelmes pihen&eacute;s. A gr&oacute;f elhelyezte a vend&eacute;geit az &eacute;szaki oldalon lev&#337; &eacute;p&uuml;letsz&aacute;rnyba, az emeleti &uacute;gynevezett „plat&aacute;nszob&aacute;kba”; azoknak az ablakait tudniillik gy&ouml;ny&ouml;r&#369; &oacute;ri&aacute;s plat&aacute;nf&aacute;k &aacute;rny&eacute;kolt&aacute;k. &#336; maga azut&aacute;n lement a parkba, amelynek egyik f&eacute;lrees&#337; sark&aacute;ban volt a teliv&eacute;r csik&oacute;k kifut&oacute;ja. Szerette a lovakat &eacute;s minthogy a vend&eacute;gek miatt ma m&eacute;g nem n&eacute;zhetett fel&eacute;j&ouml;k, teh&aacute;t p&oacute;tolni akarta a mulaszt&aacute;s&aacute;t. Elindult a gesztenyefasor fel&eacute;, amely a gazdas&aacute;gba vezetett: de amikor a vir&aacute;gos t&aacute;bl&aacute;k mellett elhaladt, a borosty&aacute;nnal s&#369;r&#369;n befuttatott lugasban, nem messzire t&#337;le, megvillant valami feh&eacute;rs&eacute;g. A gr&oacute;f l&aacute;tott ott valakit. Az egyik vend&eacute;g&eacute;t,&mdash;egy le&aacute;nyt. Krebsler Simon kisebbik le&aacute;ny&aacute;t, Gin&aacute;t.</p>
<p>Egy pillanatig arra gondolt, hogy &uacute;gy tesz, mintha nem vette volna &eacute;szre. De m&eacute;gis k&iacute;v&aacute;ncsi volt r&aacute;, hogy mi&eacute;rt sz&ouml;k&ouml;tt meg ez a fiatal le&aacute;ny az &ouml;v&eacute;i mell&#337;l; mi hozta ide, holott nagy k&eacute;nyelemben &eacute;lvezhetn&eacute; az emeleten a dolce far nientet. Az apja, az &ouml;reg Krebs S&aacute;muel&mdash;pardon&mdash;Krebsler Simon (!) most bizonyosan ingre vetkezve nyujt&oacute;dzik a „sz&oacute;f&aacute;n”; Trilla kisasszony pedig&mdash;a n&eacute;nje, a gy&ouml;ny&ouml;r&#369;s&eacute;ges t&uuml;nd&eacute;rsz&eacute;p n&eacute;nje&mdash;valamelyik selyem karossz&eacute;kben &aacute;lmodozik... ki tudja, mir&#337;l.</p>
<p>&Ouml;nk&eacute;nytelen&uuml;l kanyarodott lassan a lugas fel&eacute; &eacute;s egy kicsit leste, kital&aacute;lni igyekezett, hogy vajon l&aacute;tja-e, n&eacute;zi-e &#337;t a le&aacute;ny; oda is ment volna, nem is; k&ouml;zeledett is fel&eacute;je, nem is; mint amikor a meglapult vaddal szokta elhitetni, hogy nem vette &eacute;szre, &uacute;gy ment arr&aacute;bb-arr&aacute;bb; ak&ouml;zben pedig zsibongtak a gondolatai &eacute;s &uacute;jra &aacute;t&eacute;lte annak a furcsa esetnek az el&#337;zm&eacute;nyeit, hogy Krebsler Simon&eacute;k most az &#337; vend&eacute;gei.</p>
<p>Biz ez el&eacute;g furcs&aacute;n t&ouml;rt&eacute;nt. Amikor utols&oacute; nagy k&aacute;rtyavesztes&eacute;ge ut&aacute;n m&aacute;r azon t&uuml;n&#337;d&ouml;tt, hogy nem volna-e legokosabb mindent elint&eacute;zni egy goly&oacute;val, betoppant hozz&aacute; Krebsler Simon.</p>
<p>R&eacute;gebben is &ouml;smerte; m&eacute;g abb&oacute;l az id&#337;b&#337;l, amikor Krebs S&aacute;muelnek hivt&aacute;k. Akkor m&eacute;g kisember volt; minden &uuml;zletecske j&oacute; volt neki; el nem szalasztott volna egy v&ouml;r&ouml;sgarasnyi nyeres&eacute;get sem.&mdash;Hja, m&eacute;lt&oacute;s&aacute;gos gr&oacute;f &uacute;r&mdash;szokta volt mondani&mdash;kleine Fische gute Fische&mdash;a k&ouml;zmond&aacute;snak igaza van. De hovatov&aacute;bb mindink&aacute;bb csak a nagyobb &eacute;s nagyobb halakra vetegette ki a horg&aacute;t; s&#337;t v&eacute;g&uuml;l m&aacute;r olyan volt, mint a balatoni nagy hal&aacute;szgazd&aacute;k, akik ezer m&aacute;zsa halat h&uacute;znak ki egy fog&aacute;sra a nagy ker&iacute;t&#337;h&aacute;l&oacute;val; abban azut&aacute;n lehetnek j&oacute; kis halak, csakhogy t&ouml;meg&eacute;vel. A nev&eacute;t is megv&aacute;ltoztatta akkorra; Krebs S&aacute;muelb&#337;l &aacute;tvedlett Krebsler Simonra; ahol nem c&aacute;foltak r&aacute;, ott kiadta mag&aacute;t bank&aacute;rnak; k&uuml;l&ouml;nben lehet, hogy az volt m&aacute;r. Mondhatott ak&aacute;rmit, &uacute;gyis a p&eacute;nze „besz&eacute;lt”. Miatta ugathattak a kuty&aacute;k.</p>
<p>&mdash;Gr&oacute;f &uacute;r, kezdte, a gr&oacute;f &uacute;r &ouml;smer engem, hogy &eacute;n soha &eacute;letemben sem voltam haz&aacute;rd; mindig „zicherre” mentem, ha valamit elkezdtem; &eacute;s most az egyszer, l&aacute;ssa, haz&aacute;rd vagyok. Olyasmivel j&ouml;v&ouml;k, amit ha nem tetszik meg&eacute;rteni, akkor mind a ketten a r&ouml;videt h&uacute;zhatjuk. De h&aacute;tha!...</p>
<p>Megakadt; biztat&aacute;st v&aacute;rt. A gr&oacute;f &eacute;ppen eleget kock&aacute;ztatott &eacute;let&eacute;ben, hogy utols&oacute; haz&aacute;rdcselekedete el&#337;tt meg&eacute;rtse ezt a hajland&oacute;s&aacute;got m&aacute;sban is. Megk&eacute;rdezte:&mdash;Mi az, Samu? Mir&#337;l van sz&oacute;? Besz&eacute;ljen.</p>
<p>&mdash;H&aacute;t j&oacute;l van, besz&eacute;lek. De tess&eacute;k engem v&eacute;gighallgatni eg&eacute;szen; ne tess&eacute;k addig hirtelenkedni, am&iacute;g el nem mondtam. Rosszabb m&aacute;r &uacute;gy sem lesz. Csak jobb lehet.</p>
<p>A gr&oacute;f mosolygott. Ugyanaz a mosoly volt ez, amelylyel az ezresbank&oacute;t szokta odadob&aacute;lni a bakk-asztalra: a „mindegy”-mosolya.</p>
<p>Krebsler Simon nekifoh&aacute;szkodott.</p>
<p>&mdash;Ha meg tetszik engedni, le&uuml;l&ouml;k. M&eacute;g bel&eacute; sem kezdtem &eacute;s m&aacute;ris elf&aacute;radtam. Mindegy, benne vagyok. Azon kezdem, hogy van nekem kereken n&eacute;gy milli&oacute; korona vagyonom, ami megvan. A t&ouml;bbi, legal&aacute;bb is m&eacute;g egy milli&oacute;, l&oacute;g; de fel&eacute;m. &Eacute;s van nekem egy le&aacute;nyom&mdash;azaz hogy kett&#337; van, de &eacute;n most csak az egyikr&#337;l besz&eacute;lek&mdash;ez a le&aacute;nyom maga a V&eacute;nusz, maga a paradicsombeli &Eacute;va, maga a sz&eacute;ps&eacute;g, ahogy festik; &eacute;s ki van nevelve-tan&iacute;tva, nem is gr&oacute;fn&eacute;nak, hanem hercegn&eacute;nek; mindent tud &eacute;s van r&aacute;ad&aacute;sul most r&ouml;gt&ouml;n k&eacute;t milli&oacute; koron&aacute;ja; de ha &eacute;n akarom, t&ouml;bb is, ak&aacute;r m&eacute;g egy milli&oacute;val t&ouml;bb. Ha olyan valaki veszi el, aki nekem is tetszik...</p>
<p>Nagyot fujt s megt&ouml;r&ouml;lgette izzadt homlok&aacute;t. A gr&oacute;f csak mosolygott.</p>
<p>&mdash;&Eacute;s maga, Samu, ezt a sz&eacute;p le&aacute;ny&aacute;t nekem sz&aacute;nta, ugy-e?</p>
<p>&mdash;Gr&oacute;f &uacute;r&mdash;pattant f&ouml;l Krebsler - &ouml;nnek &ouml;rd&ouml;ge van. &Ouml;n maga a l&aacute;ng&eacute;sz; &ouml;n...</p>
<p>&mdash;&Eacute;n egy t&ouml;nkrement m&aacute;gn&aacute;s vagyok, ennyi az eg&eacute;sz&mdash;v&aacute;gott k&ouml;zbe a gr&oacute;f.&mdash;Meg&eacute;rtem, hogy ezt az aj&aacute;nlatot teszi. &#336;szint&eacute;n sz&oacute;lva, az &ouml;n hely&eacute;n &eacute;n nem tenn&eacute;m. De az izl&eacute;s ellen nem lehet disput&aacute;lni. Hanem egyet kifeledett a sz&aacute;m&iacute;t&aacute;s&aacute;b&oacute;l, kedves Samu.</p>
<p>Krebsler nagyot n&eacute;zett.&mdash;Csud&aacute;ln&aacute;m, gr&oacute;f &uacute;r.</p>
<p>&mdash;Azt, hogy nekem van &aacute;m egy k&uuml;l&ouml;n&ouml;s bogaram; nem a gr&oacute;fi cimer, legyen nyugodt; azzal m&aacute;r elk&eacute;sz&uuml;ltem; hanem az a r&ouml;geszm&eacute;m, hogy &eacute;n nem veszek el olyan n&#337;t, aki nem szerelmes bel&eacute;m. Tal&aacute;n ez&eacute;rt nem is h&aacute;zasodtam eddig. Ez m&aacute;r nem a gr&oacute;f bennem, hanem a f&eacute;rfi.</p>
<p>Krebsler mind a k&eacute;t kez&eacute;t f&ouml;lkapta &ouml;r&ouml;m&eacute;ben, &uacute;gy deklam&aacute;lt.&mdash;De gr&oacute;f &uacute;r, az Isten&eacute;rt! Van olyan, aki &ouml;nbe nem szerelmes? Lehet olyan? Hiszen m&eacute;g &eacute;n is!...</p>
<p>A gr&oacute;f megint mosolygott.&mdash;Hja, &eacute;des Samu, az m&aacute;s. De a le&aacute;nya! &#39;iszen m&eacute;g nem is &ouml;smer; m&eacute;g nem volt szerencs&eacute;m hozz&aacute;. Magam is csak hallom&aacute;sb&oacute;l tudom, hogy csakugyan sz&eacute;p; mondj&aacute;k.</p>
<p>Krebsler &ouml;sszecsucsor&iacute;totta a sz&aacute;j&aacute;t; a balkeze h&uuml;velyk- &eacute;s mutat&oacute;ujj&aacute;t az orra al&aacute; tette, azut&aacute;n cuppantott.&mdash;Gy&ouml;ny&ouml;r&#369;!&mdash;mondta. &Eacute;s megism&eacute;telte, megdupl&aacute;zva a „ny”-t. Gy&ouml;nyny&ouml;r&#369;!</p>
<p>&mdash;Mindenesetre meg kell el&#337;bb &ouml;smerkedn&uuml;nk&mdash;v&eacute;lekedett a gr&oacute;f. &Eacute;s azzal a furcsa &aacute;lland&oacute; mosolylyal, amely m&ouml;g&ouml;tt ak&aacute;r minden bolonds&aacute;g is rejt&#337;zhetett, &iacute;gy sz&oacute;lott:&mdash;Tudja mit, kedves Samu; &eacute;n holnaput&aacute;n kimegyek Csillagiba, a birtokomra; legyen szerencs&eacute;m ott mindny&aacute;jokhoz; n&eacute;zzenek k&ouml;r&uuml;l; maga sok mindenhez &eacute;rt; ha m&eacute;g talpra &aacute;llhatok valahogy, nagy v&aacute;ltoztat&aacute;sokra lesz sz&uuml;ks&eacute;g a gazdas&aacute;gban is; a k&eacute;s a torkomon, nekem sok id&#337;m nincs; hamar kell d&ouml;ntenem, a t&ouml;bbit majd megl&aacute;tjuk...</p>
<p>*</p>
<p>&Eacute;s ez a holnaput&aacute;n: ma volt.</p>
<p>Krebsler, meg a k&eacute;t le&aacute;nya csakugyan vend&eacute;ge volt a gr&oacute;fnak. &Eacute;s Krebsler csakugyan &uacute;gy j&ouml;tt s ment a birtokon, mintha m&aacute;r v&eacute;gk&eacute;pen bent &uuml;lne. Trilla pedig, a nagyobbik le&aacute;nya, csakugyan nagyon sz&eacute;p volt.</p>
<p>A haja bronzv&ouml;r&ouml;s, de nem festett; a nap is, az &aacute;rny&eacute;k is csud&aacute;s f&eacute;ny v&aacute;ltozatokat mutatott azon a szir&eacute;ni v&ouml;r&ouml;ss&eacute;gen. Az arca Madonna-arc, a szeme Phryne-szem, termete a vigy&aacute;z&oacute; &#337;zik&eacute;&eacute;, besz&eacute;de a pajkos-szellemes Puck&eacute;; le&aacute;nynak kiss&eacute; asszonyos volt, legal&aacute;bb az esz&eacute;vel. Az &ouml;reg Krebs olyan volt mellette, mint egy hord&aacute;r. M&eacute;g &#337; maga is szerette mondogatni&mdash;m&aacute;r mint Krebs - vajjon kit csud&aacute;lt meg az any&aacute;d? te jerik&oacute;i r&oacute;zsasz&aacute;l; te Adon&aacute;j le&aacute;nya!</p>
<p>Gina (Regina) igazi kis hamupip&#337;ke volt a n&eacute;nj&eacute;hez k&eacute;pest. Besz&eacute;des-lelkes sz&eacute;p k&eacute;k szem&eacute;n k&iacute;v&uuml;l nem volt rajta semmi k&uuml;l&ouml;n&ouml;s sem. Feh&eacute;r ruh&aacute;csk&aacute;j&aacute;ban, amely nyakig volt gombolva, olyan volt, mint valami ig&eacute;nytelen kis nevel&#337;n&#337;. A haj&aacute;t „copf”-ban hordta; sz&eacute;p vastag fonatban, k&eacute;k szalaggal.</p>
<p>A n&eacute;nje mellett alig t&ouml;r&#337;d&ouml;tt vele valaki. A gr&oacute;f sz&oacute;lott hozz&aacute; n&eacute;h&aacute;ny udvarias sz&oacute;t; olyankor gy&ouml;ny&ouml;r&#369;en elpirult a kis le&aacute;ny. Nagyon sz&eacute;pen tudott elpirulni. Az a bizonyos sokat meg&eacute;nekelt hamvasan piros &#337;szi barack bizony elsz&eacute;gyelhette volna mag&aacute;t mellette. Ez a pirul&aacute;s jutott esz&eacute;be a gr&oacute;fnak, amikor most m&eacute;gis a lugasnak tartott.</p>
<p>Gina megrezzent a l&aacute;tt&aacute;ra, mint a vadmad&aacute;r, amelyet a bokr&aacute;ban meglepnek.</p>
<p>&mdash;H&aacute;t maga. kisasszony, nem f&eacute;l ett&#337;l a liliomhervaszt&oacute; k&aacute;nikul&aacute;t&oacute;l?&mdash;k&eacute;rdezte a gr&oacute;f, csakhogy valamit mondjon. A le&aacute;nyka b&aacute;tran n&eacute;zett a szem&eacute;be.</p>
<p>&mdash;Nem, &eacute;n nem f&eacute;lek,&mdash;kezdte kiss&eacute; akadozva; de azut&aacute;n mindjobban belemelegedett, nekib&aacute;torodott.&mdash;&Eacute;n nagyon szeretem a puszt&aacute;t, a magyar puszt&aacute;t; nekem ez a gy&ouml;ny&ouml;r&#369; r&oacute;nas&aacute;g olyan sokat mond... el nem teln&eacute;k vele sohasem...</p>
<p>A gr&oacute;f csud&aacute;lkozva mer&uuml;lt szem&eacute;vel a le&aacute;ny arc&aacute;ba. Milyen &eacute;rdekes, finom arc, gondolta; &eacute;s milyen &#337;szinte nyilt l&eacute;lek, milyen igaz&aacute;n le&aacute;nyos.</p>
<p>&mdash;Hogy mondta?&mdash;k&eacute;rdezte fennhangon&mdash;szereti a puszt&aacute;t? H&aacute;t &ouml;smeri?</p>
<p>&mdash;&Oacute; igen, &ouml;smerem; van egy bar&aacute;tn&eacute;m, egy nagyb&eacute;rl&#337; le&aacute;nya. &#336; bej&ouml;n hozz&aacute;nk t&eacute;len a v&aacute;rosba, &eacute;n pedig kimegyek hozz&aacute;jok m&aacute;jusban &eacute;s odakint vagyok &#337;szig. Amikor haza kell mennem, s&iacute;rhatn&aacute;m. Nekem ott &eacute;s itt is, l&aacute;m, minden olyan kedves. &Eacute;n &ouml;smerek minden madarat, minden f&aacute;t, minden f&uuml;vet, minden kis bogarat; nekem nincs nagyobb &ouml;r&ouml;mem, gy&ouml;ny&ouml;r&ouml;m, boldogs&aacute;gom, mint a pusztai hajnal s a pusztai alkonyat. Ha &eacute;n az esti harangsz&oacute;t hallom, szeretn&eacute;k leborulni &eacute;s szeretn&eacute;m, ha soha el nem hallgatna t&ouml;bbet, mert az a legszebb zene...</p>
<p>&mdash;Kisasszony, &uuml;lj&uuml;nk le egy kicsit&mdash;mondta a gr&oacute;f gy&ouml;ng&eacute;den &eacute;s a nagy gy&eacute;k&eacute;nyzs&ouml;lly&eacute;k egyik&eacute;t Gina el&eacute; tolta.</p>
<p>&mdash;K&ouml;sz&ouml;n&ouml;m, gr&oacute;f &uacute;r... &eacute;s &ouml;n is...&mdash;r&aacute;mutatott a szomsz&eacute;dos zs&ouml;lly&eacute;re. Olyan volt, mint a bakfis, akit &eacute;ppen most hoztak ki a z&aacute;rd&aacute;b&oacute;l. Nagyon kedves volt.</p>
<p>Ugyanezt gondolhatta a gr&oacute;f is, mert nagyon rajta feledte a szem&eacute;t a kis le&aacute;nyon.&mdash;&Eacute;des gyermek&mdash;mormolta mag&aacute;ban.</p>
<p>&mdash;&Eacute;s nem unja? Sohasem unja?&mdash;k&eacute;rdezte.&mdash;Mert biz itt egy kicsit egyhang&uacute;, azt hiszem.</p>
<p>&mdash;&Oacute;, Istenem! Egyhang&uacute;! Mint a legbens&#337;bb im&aacute;ds&aacute;g; a mezei munka maga is im&aacute;ds&aacute;g&mdash;„add meg a mi kenyer&uuml;nket”; &eacute;s azt a mezei munka adja.</p>
<p>&mdash;Hol tanult ilyen sz&eacute;pen im&aacute;dkozni, kis Gina?</p>
<p>A le&aacute;ny a neve hallat&aacute;ra megint elpirult.</p>
<p>&mdash;A z&aacute;rd&aacute;ban,&mdash;mondta&mdash;a t&ouml;bbiekkel; meg azt&aacute;n idekint, ahol minden im&aacute;dkozni tan&iacute;t. A gr&oacute;f nem szokott im&aacute;dkozni?</p>
<p>Ilyet a gr&oacute;ft&oacute;l nem igen k&eacute;rdeztek mostanig. Igaz&aacute;n k&ouml;zel volt hozz&aacute;, hogy elpiruljon, amikor azt f&uuml;llentette: dehogy nem.</p>
<p>&mdash;&Eacute;n egy&eacute;bir&aacute;nt ismertem m&aacute;r a gr&oacute;fot&mdash;sz&oacute;lt Gina hirtelen &eacute;s a f&uuml;l&eacute;ig piros lett.</p>
<p>&mdash;Honnan, gyermekem?&mdash;k&eacute;rdezte a gr&oacute;f szinte k&iacute;v&aacute;ncsian.</p>
<p>&mdash;Azon a l&oacute;versenyen &eacute;n is ott voltam a kis bar&aacute;tn&eacute;mmal, amelyen a lov&aacute;val felbukott. Oh, de megijedt&uuml;nk... &Eacute;s olyan boldog voltam, amikor hire terjedt, hogy &eacute;l &eacute;s hogy nem is lett nagy baja.</p>
<p>&mdash;Sajn&aacute;lt?</p>
<p>&mdash;Nagyon!</p>
<p>&mdash;S az&oacute;ta eml&eacute;kszik r&aacute;m?</p>
<p>&mdash;Mindig.</p>
<p>&mdash;Akkor h&aacute;t szivesen j&ouml;tt ide?</p>
<p>&mdash;Oh, Istenem!</p>
<p>&mdash;&Eacute;s innen is neh&eacute;z sz&iacute;vvel megy majd el? Szeretne itt maradni? Mindig itt lenni, itt &eacute;lni?</p>
<p>Gina nem b&iacute;rt sz&oacute;lani. Les&uuml;t&ouml;tte a szem&eacute;t. Olyan furcsa volt ez a sok moh&oacute; k&eacute;rd&eacute;s. De a gr&oacute;f m&eacute;g egyet k&eacute;rdezett. Er&#337;s, hat&aacute;rozott hangon ezt k&eacute;rdezte:</p>
<p>&mdash;Akar itt maradni?!</p>
<p>&Eacute;s m&aacute;r fogta is a le&aacute;ny rebben&#337;s kezecsk&eacute;j&eacute;t. Nem eresztette el. Gina most els&aacute;padt. Az eg&eacute;sz mindens&eacute;g&eacute;rt sem n&eacute;zett volna a gr&oacute;fra, aki k&eacute;tszer is ism&eacute;telte:</p>
<p>&mdash;Feleljen, kis le&aacute;ny, feleljen! Minden csak mag&aacute;t&oacute;l f&uuml;gg,&mdash;tette hozz&aacute; k&uuml;l&ouml;n&ouml;s nyomat&eacute;kkal.</p>
<p>Gina nem tudta, az agya l&uuml;ktet-e &uacute;gy vagy a szive, amikor elsz&aacute;ntan mondta:</p>
<p>&mdash;Ha a gr&oacute;f akarja... Ahogy a gr&oacute;f akarja...</p>
<p>A kast&eacute;lyb&oacute;l egy gy&#369;r&ouml;tt &eacute;s pohos alak j&ouml;tt a vir&aacute;g&aacute;gyak fel&eacute;. Krebsler Simon volt. Nem vetkezett ingujjra a szieszta alatt.&mdash;Trilla nem engedte,&mdash;hanem &uacute;gy fek&uuml;dt v&eacute;gig a „sz&oacute;f&aacute;n” fel&ouml;lt&ouml;zve &eacute;s mindent &ouml;sszegy&#369;rt mag&aacute;n.</p>
<p>A gr&oacute;f fel&eacute;je sietett.</p>
<p>&mdash;Hallja-e, kedves Samu, mondok valamit.</p>
<p>&mdash;Parancsoljon, gr&oacute;f &uacute;r; &#39;iszen tetszik tudni...</p>
<p>&mdash;J&oacute;, j&oacute;, rendben van a dolgunk, elveszem a le&aacute;ny&aacute;t.</p>
<p>Krebsler akkor&aacute;t ugrott, hogy majdnem hanyatt v&aacute;g&oacute;dott.</p>
<p>&mdash;Megyek!&mdash;ki&aacute;ltotta,&mdash;hozom!&mdash;Most f&eacute;s&uuml;lk&ouml;dik &eacute;ppen...</p>
<p>&mdash;V&aacute;rjon csak, kedves Samu; ne zavarja; ... &eacute;n azt gondoltam, mag&aacute;nak mindegy, eg&eacute;szen mindegy, hogy melyiket; &eacute;n h&aacute;t megk&eacute;rem mag&aacute;t&oacute;l a Gina kisasszony kez&eacute;t.</p>
<p>Krebsler k&#337;v&eacute; dermedt.&mdash;Mindegy,&mdash;motyogta,&mdash;persze, hogy mindegy; h&aacute;l&#39; Istennek,&mdash;nekem nagyon mindegy.</p>
<p>Gina fel&eacute;j&ouml;k tartott; nagyon zavart volt m&eacute;g, de &eacute;rezte, hogy neki is van k&ouml;ze ahhoz, amit ezek besz&eacute;lnek most. Mindent akart tudni. M&aacute;r nem volt t&ouml;bb&eacute; kis le&aacute;ny.</p>
<p>Krebsler lekapta el&#337;tte a kalapj&aacute;t &eacute;s m&eacute;ly meghajl&aacute;ssal, &uuml;nnepl&eacute;sen b&oacute;kolt: <i>gr&oacute;fn&eacute;!</i></p>
<p>Ahogy ezt mondta, abban minden benne volt.</p>
<p>A gr&oacute;f f&ouml;l&eacute;nyes mosolylyal f&#369;zte karj&aacute;ra a menyasszony&aacute;t.</p>
<hr>
<h2><a id="a12"></a>L&Aacute;NGOL&Oacute; K&Eacute;ZCS&Oacute;KOK</h2>
<p>Borsody J&aacute;nos&eacute;k egy k&ouml;r&uuml;lbel&uuml;l ezer&ouml;tsz&aacute;z holdas birtokon gazd&aacute;lkodtak az Alf&ouml;ld&ouml;n, olyan gazdas&aacute;gban, ahol a nyolcvan kil&oacute;s buza nagyon term&eacute;szetes &eacute;s mag&aacute;t&oacute;l &eacute;rtend&#337; volt. A birtok tulajdonk&eacute;pen az asszony&eacute; volt, nemes Cs&aacute;kv&aacute;ry Leon&aacute;&eacute;, aki alighogy az int&eacute;zetb&#337;l kiker&uuml;lt, hamarosan f&eacute;rjhez is ment Borsody J&aacute;nos husz&aacute;rf&#337;hadnagyhoz, els&#337; &eacute;s egyetlen szerelm&eacute;hez. Minthogy &aacute;rvale&aacute;ny volt, akinek a gondj&aacute;t&oacute;l mor&oacute;zus gy&aacute;mja is sz&iacute;vesen szabadult, az esk&uuml;v&#337; hamarosan megvolt &eacute;s a f&#337;hadnagy, aki az egyenruh&aacute;t ink&aacute;bb a par&aacute;d&eacute; ok&aacute;n szerette, semmint igazi hivat&aacute;sb&oacute;l, min&eacute;l el&#337;bb kviet&aacute;lt;&mdash;elment &uacute;rnak a feles&eacute;ge puszt&aacute;j&aacute;ra.</p>
<p>A kis tapasztalatlan asszonyka boldogan kezdte az &#337; p&aacute;ros pacsirta&eacute;let&eacute;t, nem volt m&aacute;s gondolata, mint az ura, ez a csinos, finny&aacute;s, kiss&eacute; piperk&#337;c fi&uacute;, aki bizony semmif&eacute;le gazdas&aacute;g kedv&eacute;&eacute;rt sem kelt fel hajnalban, ahogy az igazi j&oacute; gazd&aacute;hoz illik, hanem olyan lusta &eacute;letet kezdett &eacute;lni m&aacute;r az els&#337; hetekben, mintha soha sem is hallott volna a katonas&aacute;gn&aacute;l hajnali &eacute;breszt&#337;t.</p>
<p>A gazdas&aacute;g m&eacute;gis rendben volt mindenk&eacute;pen, amit annak lehetett k&ouml;sz&ouml;nni, hogy a fiatal p&aacute;r j&oacute;form&aacute;n semmit sem t&ouml;r&#337;d&ouml;tt vele. Hisz ott volt Kardos, az int&eacute;z&#337;, akit az asszony gy&aacute;mja a magyar&oacute;v&aacute;ri akad&eacute;mi&aacute;b&oacute;l hozott volt ide annakidej&eacute;n, az igazgat&oacute; aj&aacute;nl&aacute;s&aacute;ra. Erre az emberre mindent r&aacute;lehetett b&iacute;zni, ez mindenhez &eacute;rtett, mindent el is v&eacute;gzett, csak nem kellett az &uacute;tj&aacute;ba &aacute;llani. R&aacute; kellett hagyni, hogy tegyen, amit akar.</p>
<p>Bozontos szem&ouml;ld&ouml;k&uuml;, komoly &eacute;s sz&oacute;talan ember volt az int&eacute;z&#337;, tal&aacute;n id&#337;sebbet is mutatott, mint amennyi igaz&aacute;n lehetett; s&#369;r&#369;, vastag bajusza semmiesetre sem fiatal&iacute;totta. Hozz&aacute; m&eacute;g szak&aacute;llt is viselt, minthogy a puszt&aacute;n bajos lett volna rendesen beretv&aacute;lkozni, a szak&aacute;ll&aacute;t maga ny&iacute;rta, annak a szin&eacute;t kiss&eacute; kisz&iacute;tta a nap; a sz&aacute;j&aacute;ban akkor is ott volt a makrapipa, amikor nem &eacute;gett; &ouml;r&ouml;kk&eacute; kis vad&aacute;szkalapot viselt; a gazdas&aacute;got k&eacute;tszer is bej&aacute;rta naponkint l&oacute;h&aacute;ton, de amikor vacsor&aacute;ra bej&ouml;tt, mindig tiszt&aacute;n, csinosan ki&ouml;lt&ouml;zve jelent meg az uras&aacute;gn&aacute;l, mert h&aacute;t egy&uuml;tt vacsor&aacute;ltak. Ilyenkor m&aacute;r v&eacute;ge volt a k&uuml;ls&#337; munk&aacute;nak, lehetett egy kicsit k&eacute;rdez&#337;sk&ouml;dni, besz&eacute;lgetni, tervezni; m&aacute;skor nem is, mert Kardos id&#337;k&ouml;zben nem &eacute;rt r&aacute;; az eb&eacute;dj&eacute;t is az irod&aacute;j&aacute;ba k&uuml;ldt&eacute;k, akkor evett, amikor el&#337;ker&uuml;lt; &#337;r&aacute; nem sz&aacute;m&iacute;thattak volna pontos id&#337;re sohasem.</p>
<p>A vacsora azt&aacute;n &ouml;sszehozta &#337;ket. Ilyenkor voltak a tervezget&eacute;sek; m&aacute;r tudniillik, hogy Kardos tervezett; el&#337;terjesztette a sz&aacute;nd&eacute;kait, elmondta, mit v&eacute;gzett; tapintatosan &uacute;gy tett, mintha mindenre j&oacute;v&aacute;hagy&aacute;st v&aacute;rna, pedig senkisem mondhatott neki ellent; hisz a gazd&aacute;lkod&aacute;shoz a boldog p&aacute;r majdnem semmit sem kony&iacute;tott. Minthogy az int&eacute;z&#337; mindenk&eacute;pen igen j&oacute; modor&uacute; ember volt, akin megl&aacute;tszott, hogy gyermekkor&aacute;ban ez&uuml;stkan&aacute;llal ehetett &eacute;s nem holmi tarka cih&aacute;t h&uacute;ztak a p&aacute;rn&aacute;j&aacute;ra, (valami elszeg&eacute;nyedett &uacute;ricsasl&aacute;d sarj&aacute;nak kellett lennie), szivesen elbesz&eacute;lgettek vele &eacute;s ha kiss&eacute; jobb hangulat&aacute;ban elmondogatott egyet-m&aacute;st a paraszti &eacute;letb&#337;l olyat is, ami nem tartozott &eacute;ppen a gazd&aacute;lkod&aacute;shoz, &ouml;r&ouml;mmel hallgatt&aacute;k; j&oacute;&iacute;z&#369; kis t&ouml;rt&eacute;netein kacagtak, &aacute;mb&aacute;r &#337; maga m&eacute;g csak nem is mosolygott.</p>
<p>El sem lehetett volna nagyobb ellent&eacute;tet k&eacute;pzelni, mint ez a k&eacute;t f&eacute;rfi volt: Borsody meg Kardos. A volt f&#337;hadnagy az &#337; finoms&aacute;g&aacute;val, keskeny kis barna bajusz&aacute;val, j&oacute;l &aacute;polt k&ouml;rmeivel, karperec&eacute;vel, finom cigarettjeivel, eg&eacute;szben majdnem n&#337;ies l&eacute;ny&eacute;vel, olyan volt amellett a marcona k&uacute;t&aacute;gas-ember mellett, mint a gyerek. Az asszony &uacute;gy simult az uracsk&aacute;j&aacute;hoz, mintha a folyond&aacute;r akarna v&eacute;deni egy erre szorul&oacute; t&ouml;r&eacute;keny f&aacute;t. Ha Kardos elb&uacute;cs&uacute;zott, kezet fogtak vele. Amikor az asszonynak kezet cs&oacute;kolt, &uacute;gy r&aacute;szor&iacute;totta az ajk&aacute;t arra a kis k&eacute;zre, hogy szinte nyoma maradt. Hi&aacute;ba! nem igen &eacute;rthetett a nagy gy&ouml;ng&eacute;ds&eacute;ghez. Mindent olyan er&#337;sen, hat&aacute;rozottan, olyan eg&eacute;szen cselekedett.</p>
<p>Borsody mondta is a feles&eacute;g&eacute;nek: nagyon der&eacute;k ember, csak ne szor&iacute;tan&aacute; meg &uacute;gy a kezemet; minden k&eacute;zfog&aacute;s ut&aacute;n &ouml;sszeragad az ujjam...</p>
<p>Az asszonynak esz&eacute;be jutottak a kem&eacute;ny k&eacute;zcs&oacute;kok, de hallgatott. Okosabbnak tartotta. Ezt a Kardost v&eacute;gre is &uacute;gy kellett venni, amilyen volt.</p>
<p>Napk&ouml;zben az urak kocsik&aacute;ztak, n&eacute;ha lovagoltak, n&eacute;ha egy kicsit vad&aacute;sztak is, de csak &uacute;gy k&eacute;nyelmesen. A f&#337;hadnagy kit&uuml;n&#337; lovas volt &eacute;s az asszonyka nagyon gy&ouml;ny&ouml;rk&ouml;d&ouml;tt benne, amikor &uacute;gy l&aacute;tta sz&eacute;p, t&uuml;zes parip&aacute;j&aacute;n. Ha &ouml;sszeker&uuml;ltek a puszt&aacute;n Kardossal, az ellent&eacute;t megint csak &eacute;lesen megvolt k&ouml;z&ouml;tt&uuml;k. Az int&eacute;z&#337; tizenhatmarkos csontos h&aacute;tilova bizony nem volt sz&eacute;p, hamem ak&aacute;rmilyen sz&aacute;nt&aacute;son sem botlott meg. Ha a lovasa lesz&aacute;llott r&oacute;la s a nyak&aacute;ra dobta a kant&aacute;rsz&aacute;rat, a l&oacute; &uacute;gy l&eacute;pdelt ut&aacute;na, mint a kutya. A f&#337;hadnagy is meg akarta ezt pr&oacute;b&aacute;lni, de Castor, a bolond, elugrott; nekieredt a legel&#337;nek. Ekkor t&uuml;nt ki, hogy az int&eacute;z&#337; milyen lovas &eacute;s hogy az a csunya nagy l&oacute; milyen l&oacute;. Hirtelen a nekiszelesedett teliv&eacute;r ut&aacute;n nyargalt &eacute;s a karik&aacute;s&aacute;val az els&#337; k&eacute;tsz&aacute;z l&eacute;p&eacute;sen bel&uuml;l megp&aacute;nyv&aacute;zta, elfogta, hozta vissza.</p>
<p>Egyik&uuml;k sem sz&oacute;lott. A f&#337;hadnagy egy kicsit r&ouml;stelkedett, az asszony ezt &eacute;szrevette, a vil&aacute;g&eacute;rt sem dics&eacute;rte volna meg az int&eacute;z&#337;t. Kardosnak mag&aacute;nak kisebb gondja is nagyobb volt enn&eacute;l; amott a k&aacute;tyus &uacute;ton megfeneklett egy sz&eacute;n&aacute;sszek&eacute;r, arra nyargalt.</p>
<p>Este, a vacsor&aacute;n&aacute;l, az asszony megint arra gondolt, amire m&aacute;r n&eacute;h&aacute;ny nap &oacute;ta gyakrabban. Amikor tudniillik gazdas&aacute;gi dolgokr&oacute;l esett sz&oacute;, akkor az int&eacute;z&#337; mindig az ur&aacute;nak besz&eacute;lt s magyar&aacute;zott. De ha az eff&eacute;l&eacute;vel k&eacute;szen volt &eacute;s r&aacute;ker&uuml;lt a sor a cseveg&eacute;sre, olyankor mintha a f&#337;hadnagy ott sem lett volna, m&aacute;r csak <i>&#337;neki</i>, az asszonynak sz&oacute;lott minden szava. Mintha mulattatni akarta volna. Hogy n&eacute;z!&mdash;gondolta mag&aacute;ban az asszony; soha &eacute;letemben sem l&aacute;ttam ilyen szemet.</p>
<p>Egyszer t&#369;z &uuml;t&ouml;tt ki a bels&#337; majorban, valami rozoga ist&aacute;ll&oacute; gyuladt ki &eacute;s a t&uuml;zes perje &aacute;tcsapott a juhakolra is, amelyben vagy k&eacute;tsz&aacute;z fajjuh almozott. A f&#337;hadnagyot alig b&iacute;rta a holtrar&eacute;m&uuml;lt asszonyka felkelteni; mire kijutottak, az eg&eacute;sz puszta ott volt a t&#369;z k&ouml;r&uuml;l. A csel&eacute;dasszonyok &oacute;b&eacute;gattak, a f&eacute;rfin&eacute;p oltott ahogy b&iacute;rt, a fecskend&#337;vel m&aacute;r jav&aacute;ban dolgoztak, az akol tetej&eacute;n egy f&eacute;rfi vizesponyv&aacute;kat dob&aacute;lt az &eacute;gni kezd&#337; n&aacute;dra, a t&#369;z f&eacute;ny&eacute;n&eacute;l &oacute;ri&aacute;snak tetszett; valami vad er&#337; volt abban, ahogy a fel-felsisterg&#337; l&aacute;ngok k&ouml;zt cs&aacute;polt a ponyv&aacute;kkal, am&iacute;g a t&uuml;zet sz&eacute;t nem verte s el nem tiporta a veszedelmet&mdash;egymaga. Csupa korom &eacute;s f&uuml;st volt, amikor leker&uuml;lt az akol tetej&eacute;r&#337;l. Akkor el&#337;vette a zseb&eacute;b&#337;l a makrapip&aacute;j&aacute;t &eacute;s r&aacute;gy&uacute;jtott. Megl&aacute;tta a r&eacute;m&uuml;lt asszonyt, ahogy t&eacute;tlen ur&aacute;hoz simulva reszketett. Az m&eacute;g csak nem is vigasztalta, &uacute;gy elb&aacute;mult maga is.</p>
<p>&mdash;Tess&eacute;k csak nyugodtan lefek&uuml;dni. Most m&aacute;r itt vagyok&mdash;mondta.&mdash;Itt most csak &uacute;tban vannak az urak.</p>
<p>Ez nem sz&eacute;p k&eacute;r&eacute;s volt, hanem parancs. M&eacute;g a f&#337;hadnagy is &iacute;gy &eacute;rezte. A vil&aacute;g&eacute;rt sem sz&oacute;lt volna ellene. Igaza van,&mdash;s&uacute;gta a feles&eacute;g&eacute;nek,&mdash;menj&uuml;nk.</p>
<p>Az asszony f&uuml;l&eacute;ben folyv&aacute;st ez csengett azon az &eacute;jszak&aacute;n (minthogy nem igen aludt):&mdash;„<i>most m&aacute;r itt vagyok!</i>”... Mintha akkor m&aacute;r nem is lehetne baj. &Eacute;s csakugyan, &uacute;gy &eacute;rezte, hogy igaz, akkor nem lehet baj.</p>
<p>K&eacute;s&#337; &#337;sszel, amikor m&aacute;r j&oacute;form&aacute;n minden mezei munk&aacute;n t&uacute;l voltak &eacute;s a puszta unalmass&aacute;, egyhang&uacute;v&aacute; kezdett v&aacute;lni, a f&#337;hadnagy nem b&iacute;rta el a semmittev&eacute;st &eacute;s bej&aacute;rogatott a v&aacute;rosba. Ott m&eacute;gis csak volt valami, egy kis t&aacute;rsas&eacute;let, meg kaszin&oacute;, ahol k&aacute;rty&aacute;zni lehetett. Ak&aacute;rh&aacute;nyszor csak a k&eacute;s&#337; &eacute;jszaka vetette haza. A feles&eacute;ge eleinte &eacute;bren v&aacute;rta. Azut&aacute;n megszokta elmarad&aacute;s&aacute;t &eacute;s m&aacute;r nem v&aacute;rta meg; m&aacute;snap az ura d&eacute;lig aludt, eb&eacute;d alatt &aacute;s&iacute;tott, unatkozott, alig v&aacute;rta, hogy &uacute;jra fogathasson &eacute;s mehessen.</p>
<p>&mdash;Ha ak&aacute;rmi kell is, szivem,&mdash;mondta a befel&eacute; duzzog&oacute; &eacute;s az el&eacute;gedetlens&eacute;g&eacute;t n&eacute;m&aacute;n elrejt&#337; asszonyk&aacute;nak&mdash;csak hivasd Kardost, &uuml;zenj neki, &#337; majd int&eacute;zkedik. Magam sem tudn&eacute;k jobban.</p>
<p>Kis h&iacute;jja volt, hogy erre fel nem kacagott a feles&eacute;ge. Amikor a kocsi kig&ouml;rd&uuml;lt az udvarr&oacute;l, az asszony fitym&aacute;l&oacute; gondolattal ism&eacute;telte: „magam sem tudn&eacute;k jobban!” &eacute;s hozz&aacute;tette: mintha egy&aacute;ltal&aacute;ban tudn&aacute;l, mintha &eacute;rten&eacute;l valamihez!</p>
<p>&Eacute;s minthogy &iacute;gy egyed&uuml;l nagyon unatkozott, hivatta Kardost.</p>
<p>Amikor az int&eacute;z&#337; &uacute;gy tapasztalta, hogy az &#337; kis &uacute;rn&#337;je &eacute;rdekl&#337;dni kezd a gazdas&aacute;g ir&aacute;nt, kinyilt a szive, megeredt a szava.&mdash;&Eacute;n nem is tudom,&mdash;mondta,&mdash;hogy nem lehet szeretni ezt az &eacute;letet. Mikor ebben minden olyan sz&eacute;p &eacute;s olyan becs&uuml;letes. A kir&aacute;lylyal sem cser&eacute;ln&eacute;k, ha kint lehetek a puszt&aacute;n. L&aacute;m, most november van &eacute;s a k&ouml;dj&aacute;r&aacute;s mennyi elevens&eacute;get hoz az &uuml;res r&oacute;nas&aacute;gra! A feh&eacute;r k&ouml;d&ouml;k &uacute;gy sz&aacute;llnak, mintha sz&aacute;zezer galamb sz&aacute;rnya libbenne &ouml;ssze lass&uacute; ereszked&eacute;ssel, a bog&aacute;ncson pirosfej&#369; tengelicerajok lakm&aacute;roznak s a hangjok olyan, hogy nincs az a pacsirta, amely t&uacute;ltenne rajta; j&ouml;nnek-mennek a vadludak s besz&eacute;lgetnek, a nagy tuzokok &#337;rt &aacute;llanak a puszt&aacute;n &eacute;s vigy&aacute;znak a semmire; minden sz&eacute;p itt, minden!</p>
<p>A fiatal asszony elt&uuml;n&#337;d&ouml;tt.&mdash;Mi&eacute;rt nem h&aacute;zasodik meg maga, Kardos?&mdash;k&eacute;rdezte hirtelen, de bele is pirult a t&uacute;ls&aacute;gosan bizalmas k&eacute;rd&eacute;sbe. Az forgott a fej&eacute;ben, hogy milyen igaz&aacute;n h&aacute;zasembernek val&oacute; az ilyen, akinek nem kell t&ouml;bb &eacute;s m&aacute;s, csak amit otthon mindig megkaphat.</p>
<p>Az int&eacute;z&#337; hallgatott egy darabig. Azut&aacute;n azt mondta:&mdash;&Eacute;n nem h&aacute;zasodhatom meg sohasem.</p>
<p>&mdash;Nem h&aacute;zasodhatik?! Mi&eacute;rt nem?</p>
<p>&mdash;Mert olyan asszony nincs t&ouml;bb, mint maga!</p>
<p>M&eacute;g csak meg sem adta a szok&aacute;sos tiszteletet a „nagys&aacute;gol&aacute;ssal”. ”<i>Mag&aacute;nak</i>” mondta. Olyan volt ez az egyetlenegy mond&aacute;sa, hogy szinte megrengett t&#337;le a f&ouml;ld. Egy eg&eacute;sz vil&aacute;g omlott &ouml;ssze t&#337;le. M&aacute;r nem az &uacute;rn&#337; meg az int&eacute;z&#337; volt szemk&ouml;zt egym&aacute;ssal, hanem az asszony, meg a f&eacute;rfi.</p>
<p><i>Igy</i> nem maradhattak sok&aacute;ig egy&uuml;tt. Az asszony zavartan keresett &uuml;r&uuml;gyet &eacute;s elk&uuml;ldte&mdash;az int&eacute;z&#337;t. A gondolat&aacute;val pedig ijedten kis&eacute;rte&mdash;a f&eacute;rfit.</p>
<p>Amikor az ura hazaker&uuml;lt, m&eacute;g &eacute;bren volt, de nem &aacute;rulta el. Mag&aacute;ra akart maradni. Mit is mondhatott volna? Ha mindent &uacute;gy mond el, ahogy volt, akkor az tal&aacute;n v&aacute;daskod&aacute;snak l&aacute;tszhatott volna. Abb&oacute;l mindenf&eacute;le baj lehetne. Hallgatott, csak anynyit mondott reggel az ur&aacute;nak:</p>
<p>&mdash;&Eacute;n nem hivatom t&ouml;bbet azt a Kardost. &Eacute;n nem &eacute;rtek a gazd&aacute;lkod&aacute;shoz. Besz&eacute;lj vele te magad.</p>
<p>Este a f&#337;hadnagy mosolyogva k&ouml;tekedett Kardossal:</p>
<p>&mdash;Int&eacute;z&#337; &uacute;r, panasz van mag&aacute;ra, minek untatja a feles&eacute;gemet a bocik dolg&aacute;val? M&aacute;skor mes&eacute;ljen neki valami sz&eacute;pet. Nevettesse meg, hogy ne &aacute;lljon a sz&aacute;ja olyan pityerg&#337;re.</p>
<p>Kardos az asszonyra n&eacute;zett, de az elkapta el&#337;le a tekintet&eacute;t.</p>
<p>Amikor megint arra a k&eacute;zcs&oacute;kra ker&uuml;lt a sor, az asszony alig merte odaadni a kez&eacute;t. Most meg m&aacute;r &uacute;gy &eacute;rezte, hogy s&uuml;t az int&eacute;z&#337; ajka. Szerette volna remeg&#337; ujjait elr&aacute;ntani, de az a tapintatlan, kem&eacute;ny k&eacute;z nem engedte.</p>
<p>A f&#337;hadnagy felszisszent a k&eacute;zszor&iacute;t&aacute;sra.&mdash;Terringett&eacute;t, Kardos, mib&#337;l van maga?&mdash;k&eacute;rdezte &eacute;s megr&aacute;zta &ouml;sszeragadt ujjait.</p>
<p>&mdash;Pardon,&mdash;mondta az int&eacute;z&#337; menteget&#337;dzve &eacute;s aj&aacute;nlotta mag&aacute;t.</p>
<p>Amikor a h&aacute;zasp&aacute;r egyed&uuml;l maradt, a f&#337;hadnagy hizelegve mondta a feles&eacute;g&eacute;nek:</p>
<p>&mdash;&Eacute;des kincsem, egy vallom&aacute;ssal tartozom neked, r&ouml;stelem, de megesett &eacute;s most m&aacute;r nem seg&iacute;thetek a dolgon m&aacute;sk&eacute;p, csak te&aacute;ltalad. Tegnap vesztettem...</p>
<p>Az asszony kiegyenesedett.&mdash;K&aacute;rty&aacute;zt&aacute;l?&mdash;k&eacute;rdezte csud&aacute;lkozva.</p>
<p>&mdash;Kiv&eacute;telesen, szivem, kiv&eacute;telesen,&mdash;hebegte az ura.</p>
<p>&mdash;Pedig amikor megk&eacute;rt&eacute;l, megig&eacute;rted a gy&aacute;momnak becs&uuml;letsz&oacute;ra, hogy sohasem veszel t&ouml;bbet k&aacute;rty&aacute;t a ke...</p>
<p>A f&#337;hadnagy k&ouml;zbev&aacute;gott:</p>
<p>&mdash;Igen, igaz! Nem is tudom, hogy esett: megt&ouml;rt&eacute;nt, azt hiszem, egy kicsit m&aacute;moros lehettem.</p>
<p>&mdash;Mennyit vesztett&eacute;l?&mdash;hangzott a fagyos k&eacute;rd&eacute;s.</p>
<p>&mdash;Hm, hm! Kiss&eacute; kellemetlen, kiss&eacute; sokat. Annyit, hogy p&eacute;nzt kellene felvenn&uuml;nk. Ha te al&aacute;&iacute;rn&aacute;l egy v&aacute;lt&oacute;t szivem...</p>
<p>&mdash;Soha!... Ezt meg &eacute;n ig&eacute;rtem volt meg a gy&aacute;momnak. <i>Becs&uuml;letsz&oacute;ra</i>. &Eacute;s &eacute;n meg is tartom.</p>
<p>&mdash;Igen? Hehe!... No l&aacute;m! De tal&aacute;n m&eacute;gis, l&aacute;sd, ez egyszer... M&aacute;sk&eacute;p nem seg&iacute;thetek magamon. Szentugyse nem.</p>
<p>&mdash;Ne besz&eacute;lj&uuml;nk t&ouml;bbet err&#337;l a dologr&oacute;l, bar&aacute;tom.</p>
<p>&mdash;De, n&eacute;zd, &eacute;des Leona, k&eacute;rlek sz&eacute;pen...</p>
<p>&mdash;M&aacute;r mondtam, ne besz&eacute;lj&uuml;nk r&oacute;la.</p>
<p>A f&#337;hadnagy kiegyenesedett.</p>
<p>&mdash;H&aacute;t &iacute;gy vagyunk?&mdash;k&eacute;rdezte nyersen. Akkor <i>parancsolom</i>. Ami a tied, az az eny&eacute;m. &Eacute;s ha szeretsz...</p>
<p>Az asszony felkacagott. N&eacute;zte a fennh&eacute;j&aacute;z&oacute; k&aacute;rty&aacute;st, aki szerelemre hivatkozva, k&ouml;vetel t&#337;le p&eacute;nzt. Igaz&aacute;n a sziv&eacute;b&#337;l kacagott. Ha szeretlek?... &Oacute; Istenem, <i>m&aacute;r nem</i>!</p>
<p>M&aacute;snap a f&#337;hadnagy elutazott. A feles&eacute;ge nem is b&uacute;cs&uacute;zott t&#337;le.</p>
<p>*</p>
<p>Amikor Borsodyn&eacute; mag&aacute;ra maradt, hivatta az int&eacute;z&#337;t.</p>
<p>&mdash;Kardos,&mdash;mondta szokatlanul er&eacute;lyes hangon,&mdash;mag&aacute;nak tudnia kell a dologr&oacute;l, v&aacute;lok az uramt&oacute;l.</p>
<p>Az int&eacute;z&#337; n&eacute;m&aacute;n, meglepetten n&eacute;zett r&aacute;, de az asszony most nem s&uuml;t&ouml;tte le a szem&eacute;t.</p>
<p>&mdash;<i>V&aacute;lok</i>,&mdash;ism&eacute;telte nyomat&eacute;kkal.</p>
<p>Kardos kiss&eacute; elhalv&aacute;nyodott. A homlok&aacute;ra m&eacute;ly r&aacute;nc szaladt. Lehetetlen volt bens&#337; felindul&aacute;s&aacute;t lek&uuml;zdenie.</p>
<p>&mdash;Akkor &eacute;n is megyek,&mdash;mondta elsz&aacute;ntan.</p>
<p>&mdash;Maga is?!... mi&eacute;rt?... Meg&#337;r&uuml;lt?&mdash;hebegte az asszony zavartan.</p>
<p>&mdash;&Eacute;n is; mert &eacute;n maga mellett &iacute;gy nem b&iacute;rom el. <i>Am&uacute;gy</i> m&eacute;g k&ouml;nnyebb volt.</p>
<p>T&ouml;bbet akkor sem mondhatott volna, ha a f&uuml;lemil&eacute;k nyelv&eacute;n vallott volna szerelmet.</p>
<p>Az asszony meg&eacute;rtette.</p>
<p>&mdash;V&aacute;rjon,&mdash;mondta pirulva,&mdash;nem tart a v&aacute;l&aacute;s olyan sok&aacute;ig.</p>
<p>&Eacute;s engedte, hogy a kez&eacute;n megint ott &eacute;gjen az a l&aacute;ngol&oacute; cs&oacute;k...</p>
<hr>
<h2><a id="a13"></a>VESZEDELEM AZ ERD&#336;N</h2>
<p>F&uuml;lledt ny&aacute;ri este volt s Bal&aacute;zs, a p&eacute;rpagonyi erd&eacute;sz, lassan bandukolt hazafel&eacute; az erdei &ouml;sv&eacute;nyen, amely kacskaring&oacute;san vezette v&eacute;gig a s&#369;r&#369;s&eacute;gekkel &eacute;s tiszt&aacute;sokkal tark&iacute;tott pagonyban. Eg&eacute;sz nap talpon volt s most m&aacute;r j&oacute;l esett volna otthon egy poh&aacute;r hideg savany&uacute;vizes bor mellett megpihenni. Hi&aacute;ba volt olyan ac&eacute;los, er&#337;s, edzett, m&eacute;gsem tr&eacute;fa az, hajnalt&oacute;l alkonyatig lesni, kergetni a bizonytalanul bujk&aacute;l&oacute; orvvad&aacute;szokat, akik m&aacute;r megint nagyon vakmer&#337;en gar&aacute;zd&aacute;lkodtak. Alig vol nap, hogy a vad&#337;r&ouml;k ne jelentettek volna neki&mdash;a f&#337;n&ouml;k&uuml;knek&mdash;valami ujabb csinyt, amit az a veszedelmes n&eacute;ps&eacute;g k&ouml;vetett el. L&ouml;v&eacute;st hallottak itt is, ott is; de hi&aacute;ba volt minden igyekezete az erd&eacute;sz- &eacute;s vad&#337;rszem&eacute;lyzetnek, nyomra akadni nem birt; a tettest vagy a tetteseket elcs&iacute;pni sehogy sem tudta.</p>
<p>Ekkor vette a kez&eacute;be az &uuml;gyet Bal&aacute;zs, a p&eacute;ri erd&eacute;sz. Olyan harminc&ouml;t &eacute;v k&ouml;r&uuml;l lev&#337; vasember volt; f&aacute;radhatatlan, sziv&oacute;s, rettenthetetlen &eacute;s hal&aacute;lmegvet&#337;, aki az&eacute;rt nem h&aacute;zasodott meg, mert akkor nem birt volna el&eacute;gg&eacute; elsz&aacute;nt maradni. Egy cig&aacute;nyasszony &uacute;gyis megj&oacute;solta neki, hogy vadorz&oacute; lesz a veszedelme &eacute;s a v&eacute;gzete. K&eacute;tszer m&aacute;r le is l&#337;tt&eacute;k; ott maradt az erd&#337;n v&eacute;rbe fagyva: m&aacute;s emberfia sz&aacute;zszor elpusztult volna olyan sebekben, de &#337; talpra &aacute;llott lassankint. Hanem a b&aacute;tors&aacute;ga nem cs&ouml;kkent; ink&aacute;bb vakmer&#337;s&eacute;gg&eacute; fajult. Engesztelhetetlen, fanatikus gy&#369;l&ouml;lettel volt a vadorz&oacute;k ir&aacute;nt &eacute;s nem volt olyan fergeteges id&#337;, hogy ut&aacute;nok ne, ment volna, ha azt rem&eacute;lte, hogy tal&aacute;lkozhatik vel&ouml;k.</p>
<p>&Eacute;ppen ki&eacute;rt a dunai t&ouml;lt&eacute;sre, a v&eacute;d&#337;g&aacute;tra, amelynek a kanyarod&oacute;j&aacute;n&aacute;l gunnyasztott a g&aacute;t&#337;r visk&oacute;ja. Esz&eacute;be jutott, hogy ott j&oacute; v&iacute;z van a k&uacute;tban; tikkadt volt, kiv&aacute;nta a h&#369;s italt, arra tartott, nem kellett az &uacute;tj&aacute;b&oacute;l nagyon elt&eacute;rnie. A g&aacute;t&#337;r, az &ouml;reg Pandur Gazsi, otthon volt s h&uacute;zott is neki friss vizet szivesen. &Eacute;ppen a vacsor&aacute;j&aacute;n r&aacute;g&oacute;dott volt, valami ty&uacute;kcombon vagy micsod&aacute;n. Amikor az erd&eacute;szt megl&aacute;tta, odadobta a csontot a h&aacute;z&#337;rz&#337; kuvasznak; az r&ouml;gt&ouml;n bekapta, sz&eacute;tropogtatta, elt&uuml;ntette. Bal&aacute;zsnak &uacute;gy tetszett, mintha azt a csontot &#337; el&#337;le siettek volna eltakar&iacute;tani olyan gyorsan. R&aacute;sz&oacute;lt a v&eacute;n bakterre:&mdash;T&aacute;n f&aacute;c&aacute;nt zab&aacute;lt kend? A g&aacute;t&#337;r nagy szemet meresztett, &ouml;t&ouml;lt-hatolt. Honnan venn&eacute; m&aacute;r &#337; a f&aacute;c&aacute;nt? Egy v&eacute;n gy&ouml;ngyty&uacute;kja volt, azt s&uuml;t&ouml;tte meg a le&aacute;nya, magyar&aacute;zta.</p>
<p>Err&#337;l a le&aacute;nyr&oacute;l hallott m&aacute;r az erd&eacute;sz, de m&eacute;g nem l&aacute;tta. Pedig h&iacute;re volt annak, hogy milyen k&uuml;l&ouml;n&ouml;s teremt&eacute;s. Nem r&eacute;g&oacute;ta ker&uuml;lt haza az apj&aacute;hoz, csak ami&oacute;ta a szeg&eacute;ny &ouml;reg ember mell&#337;l elhalt a m&aacute;sodik feles&eacute;ge. Ez kora tavasszal t&ouml;rt&eacute;nt s akkor a le&aacute;ny&mdash;az els&#337; asszonyt&oacute;l val&oacute;&mdash;aki azel&#337;tt a n&eacute;nj&eacute;n&eacute;l volt valahol, megsajn&aacute;lta az apj&aacute;t s visszaj&ouml;tt hozz&aacute;, hogy gondozza. De alig-alig volt itthon; tudja Isten hol j&aacute;rt napr&oacute;l-napra; reggel elment, este megj&ouml;tt, hajnalban elment, d&eacute;lben megj&ouml;tt, n&eacute;ha meg este ment el &eacute;s hajnalban ker&uuml;lt haza. Mint valami v&aacute;ndorl&oacute; l&eacute;lek, akinek nincs nyugta. Az apj&aacute;t hi&aacute;ba k&eacute;rdezte volna valaki, az semmit sem tudott. K&uuml;l&ouml;nben is ritk&aacute;n &eacute;rdekl&#337;d&ouml;tt egyik-m&aacute;sik vad&#337;r a le&aacute;ny ir&aacute;nt, csak ha &eacute;ppen erre j&aacute;rt valamelyik. Sz&eacute;pnek &eacute;s fiatalnak mondt&aacute;k, de azzal egyik&ouml;k sem dicsekedhetett hogy sokat besz&eacute;lt vele. S&ouml;t&eacute;tn&eacute;z&eacute;s&#369;, hallgatag teremt&eacute;s volt a g&aacute;t&#337;r Eszterje. R&ouml;viden felelt, ha k&eacute;rdezt&eacute;k, &#337; maga senkit sem k&eacute;rdezett; ha tehette, kit&eacute;rt a sz&oacute; el&#337;l. Embergy&#369;l&ouml;l&#337;nek hitt&eacute;k. Pedig be&#39; k&aacute;r volt &eacute;rte, hogy &iacute;gy &eacute;rje ut&oacute;l majdan a hervad&aacute;s.</p>
<p>M&aacute;r &eacute;ppen tov&aacute;bb k&eacute;sz&uuml;lt Bal&aacute;zs, amikor a h&aacute;z m&ouml;g&uuml;l el&#337;toppant a fekete p&aacute;rduchoz hasonlatos</p>
<p>le&aacute;ny &eacute;s nagy szemet meresztett a nem v&aacute;rt l&aacute;togat&oacute;ra. &Ouml;sszevillant a szem&ouml;k &eacute;s a fekete p&aacute;rduc s&uuml;t&ouml;tte le el&#337;bb a mag&aacute;&eacute;t. Bal&aacute;zs ugyancsak rajtafeledte a tekintet&eacute;t. Nem volt csuda. A le&aacute;ny nyul&aacute;nk, s&ouml;t&eacute;t alakja eml&eacute;keztetett a s&aacute;toroscig&aacute;nyasszonyok&eacute;ra; a haja koromfekete volt, a szeme mint az &eacute;jszaka, a n&eacute;z&eacute;se izz&oacute;, a mozdulata hajl&oacute;s, a arca naps&uuml;t&ouml;tte. Most &eacute;ppen zavarban volt egy kicsit; a k&ouml;t&eacute;nye cs&uuml;csk&eacute;vel legyezgette mag&aacute;t s ek&ouml;zben kir&aacute;zott valamit a k&ouml;t&eacute;ny zseb&eacute;b&#337;l. Az erd&eacute;sz megl&aacute;tta, felkapta, visszaadta. De ak&ouml;zben megint csud&aacute;lkozott egy sort. Mert egy kil&#337;tt t&ouml;lt&eacute;nyh&uuml;vely volt az a valami &eacute;s Bal&aacute;zs az &#337; gyakorlott &eacute;rz&eacute;k&eacute;vel azt is meg&eacute;rezte, hogy a puskapor szaga m&eacute;g rajta van a kormosbelsej&#369; t&ouml;lt&eacute;nyen. Azt h&aacute;t nem r&eacute;gen s&uuml;t&ouml;tt&eacute;k el.</p>
<p>Egy &aacute;rva sz&oacute;t sem sz&oacute;lott, hanem ann&aacute;l t&ouml;bbet gondolt. M&eacute;g a szive is nagyot dobbant bele. Ime, gondolta, ez a le&aacute;ny tud a vadorz&oacute;r&oacute;l; tal&aacute;n a szeret&#337;je; ett&#337;l, vagy ennek a r&eacute;v&eacute;n mindent meg lehet tudni.</p>
<p>Elkezdett a le&aacute;nynyal besz&eacute;lgetni &eacute;s csud&aacute;k-csud&aacute;ja, az embergy&#369;l&ouml;l&#337; boszork&aacute;ny felelt neki. Olyan volt a hangja, mint a p&oacute;li-mad&aacute;r&eacute;; l&aacute;gy &eacute;s b&aacute;rsonysima, &eacute;desen csend&uuml;l&#337; &eacute;s panaszos, mint a m&eacute;ly fuvola. Az erd&eacute;sz elfeledte lassank&eacute;nt, hogy mit is akart; hogy titkosrend&#337;rk&eacute;nt akarta volna kipuhatolni, honnan ker&uuml;lt a le&aacute;nyhoz az a gyan&uacute;s t&ouml;lt&eacute;ny. K&uuml;l&ouml;nben is mondott annyit a le&aacute;ny, hogy tal&aacute;lta, az erd&#337; sz&eacute;l&eacute;n tal&aacute;lta, amikor gomb&aacute;zni volt. Ezzel be kellett &eacute;rni egyel&#337;re. Mi&eacute;rt ne lehetett volna ez igaz? M&aacute;r k&eacute;s&#337; este volt, amikor Bal&aacute;zs bucsut vett a g&aacute;t&#337;r-visk&oacute;t&oacute;l. Hazamenet azut&aacute;n folyv&aacute;st l&aacute;tta a fekete p&aacute;rducot; visszaid&eacute;zte maga el&eacute; a k&eacute;pzelet&eacute;ben. M&eacute;g a hangj&aacute;t is. Sohasem hallott m&eacute;g olyan m&eacute;lyrezg&eacute;s&uuml; asszonyhangot.</p>
<p>M&aacute;snap megint arra a t&aacute;j&eacute;kra ker&uuml;lt valami &uuml;r&uuml;gygyel. A g&aacute;t&#337;r legel&#337;t k&eacute;rt volt a teh&eacute;nk&eacute;j&eacute;nek;&mdash;arra azt felelte az erd&eacute;sz: majd megl&aacute;ssuk. Most &uacute;gy v&eacute;lte, meg&eacute;rdemel ennyi kedvez&eacute;st a szeg&eacute;ny g&aacute;t&#337;r s elment hozz&aacute;, hogy &#337; maga mondja meg neki a j&oacute; hirt. Ann&aacute;l jobban bosszankodott, amikor nem tal&aacute;lta otthon a le&aacute;nyt.</p>
<p>Harmadnap megint hi&aacute;ba j&aacute;rt arra; negyednap pedig m&aacute;r k&aacute;romkodott is, de hogy mi&eacute;rt, azt nem mondta. Hanem a g&aacute;tbakter ezzel fogadta a k&eacute;s&#337; este hazavet&#337;d&ouml;tt le&aacute;nyt:</p>
<p>&mdash;Hallod-e, ma is itt volt az erd&eacute;sz, ne sz&ouml;kd&ouml;ss&eacute;l el&#337;le annyira, mert amilyen hirtelen indulat&uacute; ember, m&eacute;g az &eacute;n fejem b&aacute;nhatja.</p>
<p>Eszter elgondolkodott. Ki&uuml;lt a padra a visk&oacute; el&eacute; &eacute;s n&eacute;zte az erd&#337;t meg a csillagos eget. Valahol messze egy r&oacute;ka vakogott; bent a s&#369;r&uuml;s&eacute;gben bak&#337;z riasztott; megijedhetett valamit&#337;l. Az &ouml;reg g&aacute;t&#337;r r&eacute;gen aludt a vack&aacute;n, amikor a le&aacute;nya m&eacute;g folyv&aacute;st a csillagj&aacute;r&aacute;st leste.</p>
<p>M&aacute;snap azut&aacute;n eg&eacute;sz nap sem mozdult el hazulr&oacute;l. Az erd&eacute;sz urat v&aacute;rta titokban. Az bizony meg is j&ouml;tt, s&#337;t j&oacute;val kor&aacute;bban, mint rendesen. Azon kezdte, hogy megszidta Esztert, hogy hol csavarog mindig. De mintha m&eacute;g a szid&aacute;s&aacute;val is simogatta volna.&mdash;Tal&aacute;n van valakid?&mdash;k&eacute;rdezte f&eacute;lt&eacute;kenyen.</p>
<p>A le&aacute;ny csak ennyit mondott: <i>nekem?!</i> &eacute;s abban annyi csud&aacute;lkoz&aacute;s volt, hogy Bal&aacute;zs fell&eacute;lekzett. Amikor elv&aacute;ltak, r&aacute;parancsolt: nekem ne t&eacute;nferegj &ouml;r&ouml;kk&eacute;; nem szeretem; m&eacute;g bajod eshetn&eacute;k. Tele van a k&ouml;rny&eacute;k k&oacute;borl&oacute; cig&aacute;nyokkal.</p>
<p>Eszter &uacute;jra csak t&uuml;n&#337;dve n&eacute;zett r&aacute;, mintha sehogysem &eacute;rten&eacute;, mit t&ouml;r&#337;dnek annyit &#337;vele; nem volt &#337; ahhoz szokva; nem f&eacute;l &#337; senkit&#337;l sem. Az erd&eacute;sz pip&aacute;ra gy&uacute;jtott s elindult az &uacute;tj&aacute;ra, hazafel&eacute;. De az erd&#337; sz&eacute;l&eacute;r&#337;l visszaj&ouml;tt.</p>
<p>&mdash;Te, mondta, holnap aligha elj&ouml;hetek. Vadorz&oacute;t les&uuml;nk. A f&aacute;c&aacute;nosban tett k&aacute;rt tegnap is. Csak az &eacute;n kezem k&ouml;z&eacute; ker&uuml;lj&ouml;n egyszer! csak egyetlen egyszer!... Pedig m&aacute;r megszoktalak,&mdash;csapott &aacute;t hirtelen m&aacute;s t&eacute;m&aacute;ra;&mdash;szivesebben j&ouml;nn&eacute;k ide, mint hogy azokkal a bitangokkal vesz&#337;djem. A vad&#337;reim is mind azzal bajl&oacute;dnak.</p>
<p>A le&aacute;ny hallgatott. Az erd&eacute;sz hirtelen megk&eacute;rdezte: vagy elj&ouml;jjek? mondd! Eszter hosszasan, k&eacute;rd&#337;en n&eacute;zett a szeme k&ouml;z&eacute; &eacute;s mintha ez lett volna a szem&eacute;ben: mit akarsz te t&#337;lem? Arra meg az erd&eacute;sz nem tudott egyk&ouml;nnyen felelni. &Eacute;s m&aacute;snap ott hagyott csapot-papot, f&aacute;c&aacute;nost, vad&#337;rt &eacute;s vadorz&oacute;t &eacute;s amint alkonyodott, lelkendezve indult a g&aacute;t&#337;rh&aacute;zhoz. M&eacute;g akkor is odament volna, ha fergeteges j&eacute;ges&#337; &aacute;llta volna &uacute;tj&aacute;t.</p>
<p>*</p>
<p>Amikor f&eacute;l&uacute;ton a bord&aacute;si v&aacute;g&aacute;sba &eacute;rt, l&ouml;v&eacute;st hallott a f&uuml;zes s&#369;r&uuml;j&eacute;b&#337;l. Arra egyszerre elfelejtett minden egyebet, csak a vadorz&oacute;t &eacute;rezte; hal&aacute;los gy&#369;l&ouml;lete afel&eacute; hajtotta, kergette. Azzal a nagy t&aacute;j&eacute;koz&aacute;ssal, amin&#337; csak az ilyen szabadban &eacute;l&#337; emberben fejl&#337;dhetik ki ennyire, r&ouml;gt&ouml;n tudta, melyik ponton t&ouml;rt&eacute;nt a l&ouml;v&eacute;s. A vad&#337;r&ouml;k most a f&aacute;c&aacute;nost &#337;rizt&eacute;k, itt csak vadorz&oacute; j&aacute;rhat. Azzal a k&ouml;nnyeds&eacute;ggel, amelyet m&eacute;g a saj&aacute;t emberei is csud&aacute;ltak benne, surrant a bokrok k&ouml;z&eacute;, hogy toronyir&aacute;nt jusson min&eacute;lel&#337;bb a gaztett sz&iacute;nhely&eacute;re. Mert abban nem k&eacute;telkedett, hogy az a l&ouml;v&eacute;s nem volt hi&aacute;ba&#39;. A legnagyobb biztoss&aacute;ggal cs&uacute;szott &aacute;t olyan helyeken is, ahol m&aacute;s emberfia sz&aacute;zszor elt&eacute;vedt volna. Tiz perc alatt megtett &iacute;gy annyi utat, amennyit az &ouml;sv&eacute;nyen csak f&eacute;l&oacute;ra alatt j&aacute;rhatott volna meg.</p>
<p>Egy magasles volt a s&#369;r&uuml;s&eacute;g k&ouml;zt; arra akart fell&eacute;pni &oacute;vatosan, hogy onnan sz&eacute;jjeln&eacute;zzen. De m&aacute;r elk&eacute;sett. A bokrok k&ouml;zt erre tartott valaki. A z&ouml;rg&eacute;sr&#337;l tudta, hogy az nem vad&aacute;llat, hanem k&eacute;tl&aacute;b&uacute; ragadoz&oacute;; k&ouml;nnyen, puh&aacute;n l&eacute;pdelt a „vadorz&oacute;” (csakis &#337; lehetett), meg-meg&aacute;llott &eacute;s neszelt, figyelt, hallgat&oacute;dzott, azut&aacute;n &uacute;jra indult. M&aacute;r itt z&ouml;rg&ouml;tt a magasleshez vezet&#337; cserk&eacute;sz&#337;-uton; az el&eacute;je hajl&oacute; galyakat f&eacute;lretolta. Cipelhetett valamit, mert hallani lehetett, hogy a l&eacute;lekzete zih&aacute;l.</p>
<p>M&eacute;g egy p&aacute;r m&aacute;sodperc &eacute;s&mdash;ott &aacute;llottak szemk&ouml;zt  egym&aacute;ssal, h&aacute;rom l&eacute;p&eacute;snyire egym&aacute;st&oacute;l;&mdash;az erd&eacute;sz a pusk&aacute;j&aacute;t l&ouml;v&eacute;sre k&eacute;szen tartotta, de a hang, amikor „&aacute;llj”-t akart ki&aacute;ltani, m&eacute;gis a tork&aacute;n akadt.</p>
<p>Ott volt el&#337;tte megtorpanva, ijedten eltorz&uacute;lt arccal a fekete p&aacute;rduc &eacute;s mintha ugr&aacute;sra k&eacute;sz&uuml;lt volna, hirtelen megg&ouml;rnyedt, ledobta a terh&eacute;t, vill&aacute;mgyorsan kapta fel &#337; is a pusk&aacute;j&aacute;t, amelynek cs&ouml;ve r&aacute;meredt Bal&aacute;zsra.</p>
<p>Az erd&eacute;sznek &aacute;tvillant az agy&aacute;n a cig&aacute;nyasszony j&oacute;slata: „vadorz&oacute; lesz a veszedelmed!” Egy m&aacute;sodperc sz&aacute;zadr&eacute;sz&eacute;n mulhatott minden, m&eacute;gsem l&#337;tt. Egyszerre eresztett&eacute;k le a pusk&aacute;jukat. Bal&aacute;zs n&eacute;m&aacute;n k&ouml;zeledett a „vadorz&oacute;hoz”, aki megvillantotta h&oacute;feh&eacute;r fogsor&aacute;t. Mosolygott. A puskaj&aacute;t maga kin&aacute;lta oda; az erd&eacute;sz elvette, megn&eacute;zte. J&oacute; duplapuska,&mdash;mondta,&mdash;hol dugdosod?</p>
<p>&mdash;Itt, a nagy f&#369;zfa odv&aacute;ban,&mdash;felelte a le&aacute;ny ny&aacute;jasan, mintha arra v&aacute;laszolt volna, hogy hol &aacute;rulnak olyan kal&aacute;rist, amin&#337; az &#337; meztelen nyak&aacute;n d&iacute;szlett.</p>
<p>&mdash;Mit l&#337;tt&eacute;l?&mdash;k&eacute;rdezte tov&aacute;bb az erd&eacute;sz szelid hangon s a f&ouml;ldre dobott zs&aacute;kra fordult a tekintete.</p>
<p>&mdash;&#336;zet!&mdash;vallott a „vadorz&oacute;” nyugodtan &eacute;s m&aacute;r nem s&uuml;t&ouml;tte le a szem&eacute;t, s&#337;t most Bal&aacute;zson volt a sor, hogy megzavarodj&eacute;k a r&aacute;csud&aacute;lkoz&oacute; tekintett&#337;l.</p>
<p>&mdash;H&aacute;tha valamelyik erd&#337;&#337;rrel tal&aacute;lkozt&aacute;l volna?&mdash;sz&oacute;lott szemreh&aacute;ny&oacute; hangon.&mdash;Elfogott volna...</p>
<p>&mdash;Engem ugyan soha!...&mdash;ki&aacute;ltotta a le&aacute;ny fennh&eacute;j&aacute;zva.</p>
<p>&mdash;Hisz&#39; l&aacute;tod, &eacute;n is elfogtalak.</p>
<p>&mdash;Az m&aacute;s!...</p>
<p>Az eg&eacute;sz nagy erd&#337; minden bokra azt suttogta: „az m&aacute;s!” Bal&aacute;zs megr&eacute;szegedett a sz&oacute;t&oacute;l is, a hangt&oacute;l is, de az &eacute;rtelm&eacute;t&#337;l m&eacute;gis a legjobban.</p>
<p>&mdash;Meggondolatlan vagy&mdash;d&ouml;rm&ouml;gte.</p>
<p>Eszter kiegyenesedett, megragadta az erd&eacute;sz karj&aacute;t, keze m&eacute;g a kab&aacute;ton &aacute;t is s&uuml;t&ouml;tte a nagy darab ember test&eacute;t, lelk&eacute;t.&mdash;Ne haragudjon r&aacute;m&mdash;csicseregte hizelg&#337; simul&aacute;ssal.</p>
<p>&mdash;&Eacute;n? Ter&aacute;d?!&mdash;ki&aacute;ltotta az erd&eacute;sz. &Eacute;s csak restelte folytatni, amit gondolt,&mdash;hogy ak&aacute;r valamennyi &#337;zet lel&#337;hetn&eacute; miatta.</p>
<p>A k&ouml;vetkez&#337; pillanatban ott cs&uuml;ng&ouml;tt a le&aacute;ny a nyak&aacute;n. &Ouml;lelte, hogy majdnem megfojtotta. Bal&aacute;zs alig b&iacute;rta kiny&ouml;gni: vigy&aacute;zz, j&ouml;n valaki!</p>
<p>Csakugyan j&ouml;tt. A bokrok megint megz&ouml;rrentek &eacute;s egy kutya csaholt.</p>
<p>&mdash;Ez Tam&aacute;s!&mdash;mormolta az erd&eacute;sz&mdash;a legjobb  vad&#337;r&ouml;m. Bizonyosan &#337; is hallotta a l&ouml;v&eacute;st.</p>
<p>Egy sz&oacute;t sem! bizz r&aacute;m mindent.&mdash;Azzal elkezdett kiab&aacute;lni:&mdash;erre-erre Tam&aacute;s!</p>
<p>A vad&#337;r lihegve furakodott &aacute;t a bokrokon.</p>
<p>&mdash;Ejnye,&mdash;mondta &eacute;s lekapta a kalapj&aacute;t,&mdash;de megfuttatott a tekintetes &uacute;r! Legal&aacute;bb k&eacute;t kilom&eacute;tert szaladtam egy szuszra.</p>
<p>&mdash;No, majd kij&aacute;r &eacute;rte egy poh&aacute;r j&oacute; bor; most csak kapd fel ezt az &#337;zet &eacute;s vidd a g&aacute;t&#337;rh&aacute;zhoz, onnan majd elvitetem holnap.</p>
<p>A vad&#337;r katona volt; fegyelemhez szokott; sz&oacute; n&eacute;lk&uuml;l engedelmeskedett. Csak f&eacute;loldalt pislogott a le&aacute;nyra &eacute;s azt gondolta mag&aacute;ban, ami neki tetszett. &Eacute;ppen csak az igazat nem gondolta. A gyepre dobott vadorz&oacute;pusk&aacute;t &eacute;szre sem vette ek&ouml;zben.</p>
<p>Amikor elt&uuml;nt &eacute;s <i>&#337;k ketten</i> megint egyed&uuml;l maradtak, Bal&aacute;zs r&aacute;mordult a le&aacute;nyra:&mdash;Most meg&ouml;lelhetsz. &Eacute;s szinte felb&#337;d&uuml;lt veszett gy&ouml;ny&ouml;r&uuml;s&eacute;g&eacute;ben, amikor a le&aacute;ny sz&oacute;t fogadott neki.</p>
<p>&mdash;Gyere, hazaviszlek!&mdash;mondta szenved&eacute;lyes akarattal, alkut nem t&#369;r&#337; hangon.</p>
<p>&mdash;<i>Asszonynak</i> visz?&mdash;k&eacute;rdezte a le&aacute;ny, k&ouml;vetelve.</p>
<p>Az erd&eacute;sznek m&aacute;r v&eacute;rben forgott a szeme, l&uuml;ktetett az agya, dobolva dobogott a sz&iacute;ve.</p>
<p>&mdash;<i>Annak</i> viszlek;&mdash;felelte elsz&aacute;ntan.</p>
<p>&mdash;Ha megcsal, meg&ouml;l&ouml;m; tudja ugy-e, hogy a kezemben volt az &eacute;lete?!</p>
<p>Bal&aacute;zs elk&eacute;pedt. Felkacagott.&mdash;&Oacute; te! te!!&mdash;egyebet nem tudott mondani; csak &uacute;jra kacagott.</p>
<p>&Eacute;s mag&aacute;hoz r&aacute;ntotta a le&aacute;nyt.&mdash;<i>Gyere</i>!...</p>
<p>*</p>
<p>&Iacute;gy lett m&eacute;gis „veszedelme” a vadorz&oacute;.</p>
<hr>
<h2><a id="a14"></a>A SZERELEM HANGJAI</h2>
<p>&mdash;K&eacute;rlek... k&eacute;rlek sz&eacute;pen, &eacute;des asszonyk&aacute;m, ne siesd el... ne engedj hirtelen haragodnak; ne mondj nagy szavakat... nyugodj&aacute;l meg, azut&aacute;n hallgass meg; k&eacute;rdezz...</p>
<p>&mdash;K&eacute;rdezzelek!... Hihetek &eacute;n teneked ezent&uacute;l? Megcsalt&aacute;l!</p>
<p>&mdash;&Eacute;s m&eacute;g sem csaltalak meg. Szavaimra mondom, nem.</p>
<p>&mdash;Oh!</p>
<p>(Egyp&aacute;r m&aacute;sodpercnyi sz&uuml;net. Az asszony borus, szinte s&ouml;t&eacute;t arccal n&eacute;zi a f&eacute;rfit. Mintha abban az „Oh”-ban a felh&aacute;borod&aacute;s mellett lek&uuml;zdhetetlen megvet&eacute;s is lett volna. Feljajdul&aacute;s, v&eacute;szki&aacute;lt&aacute;s, ki&aacute;br&aacute;ndul&aacute;s, v&eacute;gtelen szemreh&aacute;ny&aacute;s, a f&eacute;rfisz&oacute;ban val&oacute; k&eacute;telked&eacute;s, egy vil&aacute;g &ouml;sszeoml&aacute;sa,&mdash;minden, ami rossz s ami keser&#369;.)</p>
<p>&mdash;&Eacute;des!</p>
<p>&mdash;Ne sz&oacute;l&iacute;ts t&ouml;bbet &iacute;gy. Egy&aacute;ltal&aacute;n ne tegezz. Ne tegezzen.</p>
<p>&mdash;Azt &eacute;n nem tudam. &Eacute;s te sem tudod. Azt mink nem tudjuk.</p>
<p>&mdash;Majd megv&aacute;lik. Tapasztalni fogod.</p>
<p>&mdash;L&aacute;tod?!</p>
<p>&mdash;Nyelvbotl&aacute;s... semmi; k&uuml;l&ouml;nben is olyan nagyon mindegy. Mi k&ouml;zt&uuml;nk sohasem lesz m&aacute;r t&ouml;bbet az, ami volt. Nem is lehet. Err&#337;l nem tehetek; m&eacute;g ha akarn&eacute;k sem. K&uuml;l&ouml;nben ne gondold, hogy valami t&uacute;ls&aacute;gosan a szivemre veszem. Tudtam &eacute;n ezt; v&aacute;rtam &eacute;n erre mindig. Ismertelek. Hiszen j&oacute;l van. Most m&eacute;g tegezlek, mert m&aacute;sk&eacute;p nem b&iacute;rn&eacute;k veled &#337;szint&eacute;n besz&eacute;lni. De v&eacute;ge...</p>
<p>(A nyitott ablakon be-ber&ouml;ppent a forr&oacute; ny&aacute;r szell&#337;je; odakint &uacute;gy s&uuml;t&ouml;tt a nap, mintha egy nagy koh&oacute;ba akarta volna beleolvasztani a vil&aacute;got. Az asszony f&aacute;radtan hanyatlott h&aacute;tra a zs&ouml;lly&eacute;j&eacute;ben; a kalapja a fej&eacute;n volt, a kezty&#369;je a kez&eacute;n; g&eacute;piesen legyezte mag&aacute;t egy ujsaglappai, amelyet a k&ouml;nyves asztalk&aacute;r&oacute;l vett el az im&eacute;nt.)</p>
<p>&mdash;&Eacute;des asszonyk&aacute;m! &Eacute;des! Olyan szerencs&eacute;tlennek tudn&aacute;m magamat &eacute;rezni, &eacute;s m&eacute;gis van a neheztel&eacute;sedben valami boldog&iacute;t&oacute;. Az az &eacute;rz&eacute;sem, hogy f&eacute;ltesz...</p>
<p>&mdash;Ez nem f&eacute;lt&eacute;s. Ez csak a megal&aacute;zotts&aacute;g sz&eacute;gyene, tudd meg.</p>
<p>&mdash;Ne tagadd, f&eacute;ltesz. Ne vedd el t&#337;lem ezt a nagy &ouml;r&ouml;met. Olyan nagyon v&aacute;gytam &eacute;n erre mindig. H&aacute;nyszor mondtam.</p>
<p>&mdash;M&eacute;gis megcsalt&aacute;l. (Hevesen): De hogy is merted? H&aacute;t nem tudtad, hogy ezzel olyat rontasz el, amit sohasem lehet j&oacute;v&aacute; tenni? Elrontottad, ami a legt&ouml;bbet &eacute;rt B&uuml;szke bizalmamat &ouml;lted meg mindenkorra. Azt a nehezen &aacute;polt, mindig gyanakv&aacute;sra hajl&oacute; bizalmamat, amelylyel ugyan &aacute;ltattam magamat, de igazi megnyugv&aacute;st tal&aacute;lni benne nem b&iacute;rtam.</p>
<p>&mdash;Minden t&#337;led f&uuml;gg&ouml;tt, csak t&#337;led magadt&oacute;l.</p>
<p>&mdash;Ugyan!... &eacute;n tal&aacute;n megcsaltalak? &Eacute;n tal&aacute;n nem voltam eg&eacute;szen csak a tied? Mersz a szemem k&ouml;z&eacute; n&eacute;zni?</p>
<p>&mdash;Oh, Istenem, tudom &eacute;n, hogy csak az eny&eacute;m volt&aacute;l; &eacute;s m&eacute;gsem volt&aacute;l az eg&eacute;szen. Valami hi&aacute;nyzott... Gyere k&ouml;zelebb, nem b&iacute;rok &iacute;gy &uuml;lni melletted; add ide a kezedet, hadd h&uacute;zzam le a kezty&#369;csk&eacute;det...</p>
<p>&mdash;Erre igaz&aacute;n semmi sz&uuml;ks&eacute;g sincsen. Azt mondtad, k&eacute;rdezzelek. Besz&eacute;lj. Ne mondd, hogy &uacute;gy mentem el t&#337;led, hogy meg sem hallgattalak. Mit akarsz m&eacute;g mondani?</p>
<p>(Az ablak el&#337;tt egy nagy fa z&ouml;ld &aacute;rny&eacute;ka imbolygott  erre-arra. Mintha valaki, aki l&aacute;thatatlan, titokban  be-bekukucsk&aacute;lt volna. A lombok halk s&oacute;hajt&aacute;ssal  lend&uuml;ltek &ouml;ssze, azt&aacute;n megint sz&eacute;jjel.)</p>
<p>&mdash;Mit akarok mondani? Tulajdonk&eacute;pen csak egy nagy &eacute;s &ouml;r&ouml;k mondanival&oacute;m van s ezt olyan j&oacute;l tudod. Szeretlek! Nagyon szeretlek &eacute;s te vagy az els&#337; &eacute;s egyetlen asszony, aki ezt &iacute;gy hallja t&#337;lem, a sz&iacute;vem-lelkem remeg&#337;, boldog, mindent kin&aacute;l&oacute; nagy v&aacute;gy&aacute;val ut&aacute;nad... Ne fordulj el. Ne t&eacute;gy &uacute;gy, mintha nem hinn&eacute;d, vagy mintha csak a k&eacute;telked&eacute;s par&aacute;nya is megb&iacute;rn&aacute; m&eacute;rgezni a hitedet. Azt mondtad: &ouml;smersz. Hallott&aacute;l r&oacute;lam valamiket; s&#337;t &eacute;n is elmondtam neked az &eacute;letem &uuml;res bizonytalans&aacute;g&aacute;t, amelyben a boldogs&aacute;g &ouml;szt&ouml;nszer&#369; v&aacute;gya &eacute;s keres&eacute;se asszonyok mell&eacute; vezetett, akik sohasem b&iacute;rtak meghatni, boldogs&aacute;got adni. Amit te ir&aacute;ntad &eacute;reztem, az az els&#337; perct&#337;l fogva valami eg&eacute;szen m&aacute;s volt.</p>
<p>&mdash;Gy&ouml;ny&ouml;r&#369; &eacute;rz&eacute;s lehetett. Nagyon kiv&eacute;teles &eacute;rz&eacute;s. Annyira, hogy p&eacute;ld&aacute;tlan h&#369;s&eacute;gre &ouml;szt&ouml;nz&ouml;tt, ugy-e?</p>
<p>&mdash;Ne cs&uacute;fol&oacute;dj&aacute;l. A v&eacute;g&eacute;n l&aacute;tni fogod, hogy a h&#369;s&eacute;gemen semmi csorba sem esett. Engedd, hogy besz&eacute;ljek.</p>
<p>&mdash;Tess&eacute;k.</p>
<p>(Eln&eacute;zett a mozg&oacute; lombok fel&eacute;; a szem&eacute;ben szomor&uacute; lemond&aacute;s volt, amelyet k&ouml;z&ouml;nynek szeretett volna mutatni; arc&aacute;n gy&ouml;nge piross&aacute;g; a szeme sz&ouml;glet&eacute;ben egy kis szokatlan harmatoz&aacute;s, mint egy er&#337;szakkal visszatartott k&ouml;nycsepp.)</p>
<p>&mdash;M&aacute;r r&eacute;g&#39; t&uacute;l voltam igazi fiatals&aacute;gomon, amikor meg&ouml;smertelek. Azt te sem gondolhattad, hogy nem volt a multamban asszony. De azt mindj&aacute;rt megmondtam neked, hogy olyan soha, akiben mindaz meglett volna, ami &eacute;nnekem annyira nagyon kell. Te sohasem igyekezt&eacute;l azon, hogy megh&oacute;d&iacute;ts &eacute;s m&eacute;gis mindenem lett&eacute;l. Azzal a te cs&ouml;ndes tart&oacute;zkod&aacute;soddal, amely a l&eacute;nyed legbens&#337;bb titkoss&aacute;ga, m&eacute;lys&eacute;gesen m&eacute;ly &eacute;rdekl&#337;d&eacute;st &eacute;s kiv&aacute;ncsis&aacute;got &eacute;bresztett&eacute;l bennem, amelynek eleinte csak nyugtalan beteg&eacute;v&eacute;, k&eacute;s&#337;bb elsz&aacute;nt &eacute;s sokszor k&eacute;ts&eacute;gbees&#337; bolondj&aacute;v&aacute; v&aacute;ltam. Eml&eacute;kszel-e, amikor el&#337;sz&ouml;r mondtam: „Boriska, baj van; nagyon szeretem mag&aacute;t”, akkor m&aacute;r f&uuml;lig voltam. Hogy n&eacute;zt&eacute;l r&aacute;m, Istenem! mintha csak ez lett volna a szemedben:&mdash;sejtettem, tudom, de nem akarom tudni &eacute;s jobb, ha elhallgat, mert k&uuml;l&ouml;nben eg&eacute;szen elvesz&iacute;t.&mdash;Nem mutatt&aacute;l sem megd&ouml;bben&eacute;st, sem l&aacute;zad&aacute;st, m&eacute;gis &eacute;reztem, hogy b&uuml;ntetsz. Egy hang n&eacute;lk&uuml;l. Csak azzal a rem&eacute;nytelens&eacute;ggel, amely a l&eacute;nyedb&#337;l olyan ellen&aacute;llhatatlanul sugall&oacute;dott bel&eacute;m. Elfulladt a szerelmi vallom&aacute;som. Nem k&eacute;rtem m&aacute;st, csak hogy engedj ott maradnom a k&ouml;zels&eacute;gedben, csak hogy &eacute;rezzelek; a szemed besz&eacute;lt akkor is az ajkad helyett &eacute;s azt mondta: „szeg&eacute;ny”.</p>
<p>(Az asszony szeme a lombr&oacute;l visszat&eacute;rt a mellette mormol&oacute; f&eacute;rfira. Az a szem megint azt mondta: „szeg&eacute;ny”.)</p>
<p>&mdash;L&aacute;tod, akkor is &iacute;gy n&eacute;zt&eacute;l. &Eacute;s &eacute;n bennem nem az ingerelt dac &eacute;ledt fel att&oacute;l, hanem az ijedts&eacute;g, hogy nem rontottam-e el mindent, mindenkorra. Tal&aacute;n &eacute;ppen az volt a szerencs&eacute;m, hogy olyannak l&aacute;tt&aacute;l, amilyennek soha egyetlen m&aacute;s asszony sem. Nem volt az ravasz kieszel&eacute;s, hogy a k&eacute;nyre-kegyre megh&oacute;dolt rab hallgatott azut&aacute;n melletted. Valami megs&uacute;gta, hogy az a nagy &eacute;s hatalmas akarat, amely sz&aacute;z asszony k&ouml;z&uuml;l kilencvenkilencnek veszte, a te nem tetsz&eacute;seden megt&ouml;rik. Hossz&uacute; h&oacute;napokon &aacute;t egyszer sem mondtam azut&aacute;n, hogy szeretlek; csak &eacute;reztettem veled. &Eacute;s amikor egyszer azon a legritk&aacute;bb v&eacute;letlens&eacute;gb&#337;l ad&oacute;dott mag&aacute;nos d&eacute;lut&aacute;non egyed&uuml;l &eacute;rtelek, &eacute;s a div&aacute;nra nyugtatott f&eacute;lig mez&iacute;telen karod elvette a megmaradt eszemet, akkor sem b&iacute;rtam szerelemr&#337;l besz&eacute;lni, hanem f&eacute;l&eacute;nken, f&aacute;jdalmasan, nem tudva mit teszek, r&aacute;omoltam a karodra, akkor a te „szeg&eacute;nyedet” nem volt lelked eltasz&iacute;tana hanem ott maradt&aacute;l borzongva, remegve, szemedet lehunyva Boriska, igy volt-e? Igaz-e, hogy neked sohasem volt szabad az &eacute;n &eacute;g&#337; sz&iacute;vemet mutogatnom? Szerelemr&#337;l hallani annyi volt neked, mint felkorb&aacute;csolni a lelki&ouml;smeretedet; szerelemr&#337;l te nem tudt&aacute;l, nem b&iacute;rt&aacute;l, nem akart&aacute;l besz&eacute;lni; akkor sem, amikor az &eacute;n menyorsz&aacute;gi diadalom ut&aacute;n m&aacute;snap olyan boldogan n&eacute;zt&eacute;l a szemem k&ouml;z&eacute; &eacute;s arcom moh&oacute; k&eacute;rd&eacute;s&eacute;re ezt felelted: „nem b&aacute;ntam meg! semmitsem b&aacute;ntam meg!”</p>
<p>(Az asszony leh&uacute;nyta a szem&eacute;t; karj&aacute;t r&aacute;nyugtatta  a zs&ouml;llye t&aacute;ml&aacute;j&aacute;ra; most is f&eacute;lig mez&iacute;telen volt az a sz&eacute;p kar. A f&eacute;rfi egy szempillant&aacute;s alatt odasimult s elkezdte a cs&oacute;kj&aacute;val &eacute;getni.)</p>
<p>&mdash;H&aacute;t cs&oacute;kold, nem b&aacute;nom, &uacute;gyis utolj&aacute;ra... hisz&#39; megcsalt&aacute;l.</p>
<p>&mdash;Most sem a szerelem! m&eacute;g most sem, amikor v&aacute;lni k&eacute;sz&uuml;lsz! Csak az, hogy „megcsaltalak!” De hogy azt mondan&aacute;d: „l&aacute;sd, milyen nagyon, milyen odaad&oacute;an szerettelek s te m&eacute;gis elvetted t&#337;lem a szerelmedet!”&mdash;ezt nem! ezt a te ajakad, a te sz&iacute;ved nem b&iacute;rja el. Pedig erre v&aacute;gyom &eacute;s erre v&aacute;gytam mindig. &Eacute;n hallani akartam t&#337;led, err&#337;l a te fukar kis sz&aacute;jadr&oacute;l, hogy szeretsz; hogy nagyon, de nagyon szeretsz; &eacute;pp &uacute;gy, ahogy &eacute;n t&eacute;ged. Amikor megengedted, hogy sz&aacute;z piros r&oacute;zs&aacute;t t&eacute;pjek-szaggassak a sz&aacute;jadr&oacute;l, a szerelem r&oacute;zs&aacute;it, akkor is fel-fels&iacute;rt bennem a keser&#369;s&eacute;g amiatt, hogy mindent &uacute;gy veszek el &eacute;s te meg nem &eacute;des&iacute;ted az &ouml;r&ouml;m&ouml;met egyetlen &eacute;des szavaddal sem; te nem n&ouml;veled a boldogs&aacute;gomat azzal, hogy a magad&eacute;r&oacute;l besz&eacute;lsz; mintha, var&aacute;zslat ny&uuml;g&ouml;zte volna a szavadat, hangodat; mintha titkos veszedelemt&#337;l tartott&aacute;l volna, ha bel&#337;led is kit&ouml;r egyszer az &eacute;rz&eacute;s &eacute;s elmondod valah&aacute;ra, hogy milyen boldogg&aacute; tettelek, &eacute;s teszed te magadat azzal, hogy nagyon szeretsz. Pedig szerett&eacute;l; nagyon szerett&eacute;l; lehett&eacute;l volna-e k&uuml;l&ouml;nben annyira az eny&eacute;m? De azokkal a m&eacute;ly gy&ouml;ng&eacute;ds&eacute;gekkel ad&oacute;som maradt&aacute;l, amelyek csak a szerelem hangjaiban vannak. S &eacute;n olyan eszeveszett&uuml;l v&aacute;gytam erre tet&#337;led. Sokszor voltam &uacute;gy, hogy m&aacute;r k&eacute;rni akartalak, mondd ut&aacute;nam; mondd nekem: „&eacute;des lelkem uram, &eacute;des szerelmes dr&aacute;ga uram!”&mdash;de h&aacute;tha mosolyogt&aacute;l volna &eacute;s m&eacute;gis hallgatt&aacute;l volna? Kinevett&eacute;l volna! Ott lett volna megint a szemedben: „szeg&eacute;ny!...” Nem b&iacute;rtam el ezt a gondolatot.</p>
<p>&mdash;Hanem elment&eacute;l &eacute;s kerest&eacute;l magadnak valakit, aki mondja.</p>
<p>&mdash;Nem kerestem.</p>
<p>&mdash;Tal&aacute;lt&aacute;l.</p>
<p>&mdash;Az lehet.</p>
<p>&mdash;Akivel megcsalt&aacute;l. Akit megtan&iacute;tott&aacute;l „a szerelem hangjaira”.</p>
<p>&mdash;Milyen g&uacute;nyosan mondod, l&aacute;tod!</p>
<p>&mdash;Nem &eacute;n mondom, &#337; &iacute;rta; itt a levele, a „szerelmes” levele.</p>
<p>&mdash;Olvastad?</p>
<p>&mdash;Minek k&eacute;pzelsz? Annyira csak t&aacute;n m&eacute;gis asszony vagyok. Ha m&aacute;r a kezemben van! Ha m&aacute;r elvesztetted n&aacute;lam.</p>
<p>&mdash;&Uacute;gy-e, milyen gy&ouml;ny&ouml;r&#369; stilus.</p>
<p>&mdash;Tal&aacute;n el legyek ragadtatva?</p>
<p>&mdash;Igazad van.</p>
<p>&mdash;Nekem mindig igazam van.</p>
<p>&mdash;Most az egyszert kiv&eacute;ve.</p>
<p>&mdash;S ugyan miben nincsen most igazam?</p>
<p>&mdash;Abban, hogy megcsaltalak volna.</p>
<p>&mdash;„Volna?!”</p>
<p>&mdash;Hisz&#39; nem csaltalak meg.</p>
<p>&mdash;S ez a lev&eacute;l?</p>
<p>&mdash;Az sem bizony&iacute;t. Az csak azt bizony&iacute;tja, hogy van olyan asszony is, aki tudna velem szerelmesen  besz&eacute;lni.</p>
<p>&mdash;&Eacute;s te &#337;vele? Miket &iacute;rt&aacute;l te neki? Meg mern&eacute;d mutatni? El mern&eacute;d mondani?</p>
<p>&mdash;Ha akarod, r&ouml;gt&ouml;n.</p>
<p>&mdash;Ne, nem akarom. Ha csak egyetlen sz&oacute; volna is benne, amit m&aacute;r nekem mondt&aacute;l...</p>
<p>&mdash;Mit tenn&eacute;l, Borisk&aacute;m, &eacute;letem?!</p>
<p>&mdash;&Eacute;n m&aacute;r senkid sem vagyok, ne besz&eacute;lj &iacute;gy velem.</p>
<p>&mdash;Kikaparn&aacute;d a szememet, mondd, mondd!</p>
<p>&mdash;Azt &eacute;n nem mondom. &Eacute;n nem vagyok olyan tanul&eacute;kony, mint ez itt.</p>
<p>(R&aacute;csapott az &ouml;l&eacute;ben lev&#337; lev&eacute;lre, azut&aacute;n egy hirtelen mozdulattal les&ouml;p&ouml;rte a f&ouml;ldre; az illatos papiros zizegve hullott lefel&eacute;; &eacute;ppen a l&aacute;ba el&eacute;. Akkor m&eacute;g r&aacute; is topantott s arr&aacute;bb tasz&iacute;totta.)</p>
<p>&mdash;&Eacute;des. &eacute;des, &eacute;des!&mdash;b&uacute;gta a f&eacute;rfi boldogan.</p>
<p>&mdash;Hozz&aacute;m ne ny&uacute;lj!</p>
<p>&mdash;Hisz minden szavad f&eacute;lt&eacute;s, minden mozdulatod f&eacute;lt&eacute;s.</p>
<p>&mdash;Ut&aacute;llak, gy&#369;l&ouml;llek.</p>
<p>&mdash;Nem, te szeretsz, csak nem b&iacute;rod mondani.</p>
<p>Hogy &aacute;ldom azt az asszonyt, meg a level&eacute;t!</p>
<p>&mdash;?!</p>
<p>&mdash;Neki k&ouml;sz&ouml;nhetem, hogy a szerelmedet &eacute;rzem. M&aacute;r azt hittem, att&oacute;l f&eacute;ltem, hogy az a te szesz&eacute;lyes, h&#369;v&ouml;s sz&iacute;vecsk&eacute;d m&eacute;g azzal sem t&ouml;r&#337;dn&eacute;k, ha...</p>
<p>&mdash;Ha?</p>
<p>&mdash;Sz&oacute;val, att&oacute;l f&eacute;ltem, hogy nem is f&eacute;lten&eacute;l.</p>
<p>&mdash;F&eacute;ltelek &eacute;n? miattam elmehetsz; azt teheted, amit akarsz; miattam irk&aacute;lhatsz leveleket &eacute;s irathatsz magadnak leveleket. Engem nem csalsz meg t&ouml;bbet.</p>
<p>&mdash;Soha t&ouml;bbet! esk&uuml;sz&ouml;m.</p>
<p>&mdash;Kinek? b&aacute;nom is &eacute;n.</p>
<p>&mdash;Borisk&aacute;m, mondd, hogy szeretsz.</p>
<p>&mdash;Ne szor&iacute;tsd a kezemet... hagyj b&eacute;k&eacute;t a karomnak.</p>
<p>&mdash;Mondd, hogy szeretsz. N&eacute;zd, hogy epedek &eacute;rte. Vallj nekem szereimet, egyetlen egyszer, most.</p>
<p>&mdash;„A szerelem hangjai” (!) hisz&#39; megkaptad, megkapod; csak akarnod kell. Menj az asszonyodhoz.</p>
<p>&mdash;Itt vagyok, egyetlenem! N&aacute;la vagyok.</p>
<p>&mdash;Ahhoz menj, ahhoz a m&aacute;sikhoz...</p>
<p>&mdash;Ej, nincsen. Te &eacute;des, egyetlen, dr&aacute;ga.</p>
<p>&mdash;Aki a levelet &iacute;rta, ahhoz menj, mondom.</p>
<p>&mdash;&Uacute;gy-e, gy&ouml;ny&ouml;r&#369; stilus?</p>
<p>&mdash;M&aacute;sodszor vagy od&aacute;ig miatta. H&aacute;t: gy&ouml;ny&ouml;r&uuml;! tudom is &eacute;n; ilyen levelet minden bakfis &iacute;rhat; </p>
<p>helyes&iacute;r&aacute;st sem tud; k&eacute;t „t”-vel &iacute;rja, hogy „szerettlek”.</p>
<p>&mdash;Nem az van ott, te dr&aacute;ga: „szerettelek”.</p>
<p>&mdash;Fogadjunk!</p>
<p>&mdash;J&oacute;l van, fogadjunk.</p>
<p>&mdash;Milyen bizonyos vagy a dolgodban! De nagyon elolvastad!</p>
<p>&mdash;Ha csak olvastam volna!</p>
<p>&mdash;H&aacute;t m&eacute;g? mit tehett&eacute;l egyebet is?</p>
<p>&mdash;&Oacute;, te! te mennyorsz&aacute;gom: magam fogalmaztam; az&eacute;rt olyan gy&ouml;ny&ouml;r&#369; az a stilus.</p>
<p>&mdash;Te fogalmaztad?</p>
<p>&mdash;Persze, hogy &eacute;n. Azut&aacute;n leirattam. Azut&aacute;n elvesz&iacute;tettem n&aacute;lad.</p>
<p>&mdash;Hogy &eacute;n megtal&aacute;ljam?!</p>
<p>&mdash;Csak nem k&eacute;pzeled, hogy ilyen levelet &eacute;ppen n&aacute;lad igaz&aacute;n el lehet vesz&iacute;teni?</p>
<p>&mdash;Akkor m&eacute;gis megcsalt&aacute;l.</p>
<p>&mdash;F&eacute;lt&eacute;kenyny&eacute; akartalak tenni.</p>
<p>(Az asszony f&uuml;lig pirul.)</p>
<p>&mdash;S &eacute;n nem voltam &eacute;s nem vagyok f&eacute;lt&eacute;keny; nem is leszek! &eacute;rtette uracsk&aacute;m? &eacute;rtette?</p>
<p>(Odakint f&uacute;j a sz&eacute;l; egy er&#337;s sz&eacute;lk&ouml;ly&ouml;k betasz&iacute;t az ablakon egy lombos galyat. A szob&aacute;ban hirtelen &aacute;rny&eacute;kos bor&uacute;lat t&aacute;mad egy pillanatra. Az asszony halk hangja, enyhe tiltakoz&aacute;sa hallik.)</p>
<p>&mdash;A karomnak pedig hagyjon b&eacute;k&eacute;t; m&aacute;r mondtam.</p>
<hr>
<h2><a id="a15"></a>EGY KIS „FENSTR&Aacute;L&Aacute;S”</h2>
<p>Kancsal P&aacute;l gazduram csakugyan elvette &ouml;zvegy Hornungn&eacute;t, a m&oacute;dos sv&aacute;b asszonyt, aki gyermek n&eacute;lk&uuml;l maradt &iacute;gy egyed&uuml;l; m&iacute;g ellenben P&aacute;l uramnak m&aacute;r-m&aacute;r elad&oacute; le&aacute;nya vala.</p>
<p>Az eg&eacute;sz eset kiss&eacute; k&uuml;l&ouml;n&ouml;s m&oacute;don t&ouml;rt&eacute;nt. Tudniillik Kancsal az &#337; asszony n&eacute;lk&uuml;l val&oacute; &aacute;rvas&aacute;g&aacute;ban  &aacute;tj&aacute;rogatott vas&aacute;rnaponkint Bog&aacute;tr&oacute;l Pedm&eacute;rre, minthogy emitt templom is vala, meg jobb korcsma is; azt&aacute;n itt lakott valami atyafia, aki olyan kedvetlen aggleg&eacute;ny volt. Ezzel szeretett elbesz&eacute;lgetni a nagy kertben, amely a lucern&aacute;ssal egy&uuml;tt lehetett h&aacute;rom holdas. Egy&eacute;b azut&aacute;n nem is igen volt benne, mint n&eacute;h&aacute;ny gy&uuml;m&ouml;lcsfa; kiv&aacute;lt egy p&aacute;r hatalmas di&oacute;fa. Annak is az &aacute;rny&eacute;ka &eacute;rt legt&ouml;bbet ny&aacute;rid&#337;ben; mert teremni, nagyon ritk&aacute;n termett. Finny&aacute;s fa volt; hol elfagyott vir&aacute;gz&aacute;sakor, hol j&eacute;g &eacute;rte, hol pediglen ok&aacute;t sem lehetett tudni, csak nem termett. Hanem legal&aacute;bb gondozni sem kellett. M&eacute;g a term&eacute;s leszed&eacute;se&mdash;lever&eacute;se se igen adott munk&aacute;t. Kukorica meg krumpli volt a kertben a lucern&aacute;n kiv&uuml;l. Ezekre sz&uuml;ks&eacute;g volt a h&aacute;z k&ouml;r&uuml;l. A kukoric&aacute;t a gazda a hiz&oacute;nak sz&aacute;nta; a krumplit maga is szivesen fogyasztotta. A kap&aacute;l&aacute;ssal, t&ouml;r&eacute;ssel, kiszedeget&eacute;ssel, elpepecselt,&mdash;&eacute;s emellett pip&aacute;zott, punktum. Ilyen emberrel j&oacute;l megf&eacute;rt Kancsal P&aacute;l &eacute;s ha templom ut&aacute;n a kertbe vonultak ketten, n&eacute;m&aacute;n is j&oacute;l elmulatoztak pipasz&oacute;val.</p>
<p>A le&aacute;nyk&aacute;ja nem volt vel&ouml;k. Azt a mag&aacute;nyos ember beadta a v&aacute;rosba, pesztr&aacute;nak. De amikor felcseperedett, hazahozta. Akkor s&uuml;lt ki, hogy szeg&eacute;nyke semmihez sem &eacute;rt, amihez falusi h&aacute;zt&aacute;jon &eacute;rteni kellene; m&eacute;g t&eacute;szt&aacute;t gy&uacute;rni sem tudott; kisasszony-f&eacute;le volt, akinek Kancsal nem b&iacute;rta rendes haszn&aacute;t venni. &Iacute;gy &eacute;rlel&#337;d&ouml;tt meg benne mindjobban az a gondolat, hogy m&eacute;gis csak musz&aacute;j &uacute;jra megh&aacute;zasodnia, k&uuml;l&ouml;nben cs&aacute;ra indul minden a h&aacute;z k&ouml;r&uuml;l.</p>
<p>Sok&aacute;ig nem nyilatkozott err&#337;l a terv&eacute;r&#337;l; csak f&#337;zte mag&aacute;ban; &eacute;s ak&ouml;zben sz&eacute;tn&eacute;zegetett itt is, ott is; szeml&eacute;l&#337;d&ouml;tt; keresg&eacute;lte a neki val&oacute;t, aki aszszonynak is el&eacute;gg&eacute; asszony legyen m&eacute;g, azaz form&aacute;s legyen;&mdash;dolgozni is tudjon, akarjon, szeressen;&mdash;legyen is valamije, mert az sohasem &aacute;rt. &#336; maga ugyan m&aacute;r nem volt fiatal; de j&oacute; er&#337;ben maradt mindenk&eacute;pen; der&eacute;k ember volt k&uuml;ls&#337;leg is, a gazdas&aacute;g k&ouml;r&uuml;l is. Att&oacute;l nem tartott, hogy nem kap feh&eacute;rcsel&eacute;det maga mell&eacute;. Vas&aacute;rnap kih&uacute;zta mag&aacute;t s r&aacute;l&eacute;pett a l&aacute;b&aacute;ra kem&eacute;nyen, d&eacute;lcegen;&mdash;tartott mag&aacute;r&oacute;l valamit ilyenkor.</p>
<p>Egyszer, amig az atyafia mag&aacute;ra hagyta a kertben, a szomsz&eacute;ddal hat&aacute;ros s&ouml;v&eacute;ny mellett pomp&aacute;z&oacute; v&eacute;n di&oacute;fa alatt a l&oacute;c&aacute;n,&mdash;cs&ouml;ndes dudol&aacute;sz&aacute;st hallott a m&aacute;sik kertb&#337;l s erre kiv&aacute;ncsian kukucsk&aacute;lt &aacute;t a s&ouml;v&eacute;ny r&eacute;s&eacute;n. Megakadt a szeme valakin, aki a vetem&eacute;ny k&ouml;zt le-lehajolgatott;&mdash;bors&oacute;t, vagy. mit szedett kos&aacute;rra;&mdash;a ny&aacute;ri melegben, egymaga l&eacute;v&eacute;n, csak&uacute;gy k&ouml;nnyed&eacute;n volt fel&ouml;lt&ouml;zve; r&ouml;vid szoknya volt rajta, meg kurta ujj&uacute; ing s&mdash;harisny&aacute;tlan l&aacute;b&aacute;n papucs. G&ouml;mb&ouml;lyded menyecske tettvett oda&aacute;t;&mdash;piros volt, mint a f&#337;tt r&aacute;k; a karja meztelen, er&#337;s, barna; fel&eacute;rt vastags&aacute;gra a k&iacute;v&aacute;ncsi gazd&aacute;&eacute;val; amikor le-lehajolt, a szokny&aacute;ja megfesz&uuml;lt rajta &eacute;s fellibegett, t&eacute;rdhajl&aacute;sig. Kancsal anynyira belemer&uuml;lt a csud&aacute;lkoz&aacute;sba. hogv &eacute;szre sem vette az atyafi&aacute;t, aki visszaj&ouml;tt &eacute;s lassan sompolygott a h&aacute;ta m&ouml;g&eacute;. Egyszer csak r&aacute;csapott a v&aacute;ll&aacute;ra:&mdash;Mit n&eacute;z kend oda&aacute;t olyan szemd&uuml;lledve?&mdash;k&eacute;rdezte.</p>
<p>Kancsal elugrott a s&ouml;v&eacute;nyt&#337;l, mint a cs&iacute;nyen &eacute;rt gyerek; &#337; is piros volt, ak&aacute;r a f&#337;tt r&aacute;k &eacute;s zavartan hebegte.&mdash;Kicsoda az az asszony? der&eacute;k aszzony lehet...</p>
<p>A rokon helyben hagyta:&mdash;Az a&#39;,&mdash;Most vette meg a szomsz&eacute;dos &aacute;rvatelket s csak egy p&aacute;r hete, hogy itt lakik. &Ouml;zvegyasszony! Sov&aacute;b! Hornungn&eacute;nak h&iacute;vj&aacute;k. Senkije sincs;&mdash;de mondj&aacute;k, m&oacute;dos asszony.</p>
<p>Minek ker&iacute;ten&eacute;k a dolognak nagy feneket; P&aacute;l uram m&eacute;g aznap meg&ouml;smerkedett az &ouml;zvegygyel &eacute;s sz&uuml;retkor elvette, minthogy az asszonynak is megtetszett a der&eacute;k sz&aacute;l munk&aacute;sember, aki m&aacute;sforma volt, mint a borotv&aacute;lt neh&eacute;zkes sv&aacute;bok, akik k&ouml;z&uuml;l a gy&ouml;ng&eacute;bbeket az &uacute;j ura ak&aacute;r a bajusza hegy&eacute;re t&#369;zk&ouml;dhette volna.</p>
<p>K&ouml;nnyen ment minden; m&eacute;g az is, hogy Kancsal P&aacute;l azut&aacute;n otthagyta Bog&aacute;tot &eacute;s &aacute;tj&ouml;tt ide a jobbik gazdas&aacute;gba, a k&eacute;nyelmesebb h&aacute;zba, a sv&aacute;bok k&ouml;z&eacute;. Persze, elhozta mag&aacute;val Tercsik&eacute;t is, az &eacute;des le&aacute;ny&aacute;t, akit a mostohaanyja most m&aacute;r kinevelhetett a falusi &eacute;letre, am&iacute;g majd meg nem csin&aacute;lja itt a maga szerencs&eacute;j&eacute;t, ahogy f&eacute;rjhez adand&oacute; le&aacute;nyz&oacute;hoz illik.</p>
<p>Rendben folytak a dolgok &eacute;s Kancsal P&aacute;l nem b&aacute;nta meg a b&aacute;tors&aacute;g&aacute;t, mert el volt ezent&uacute;l l&aacute;tva mindennel; Hornungn&eacute; Kancsaln&eacute; kor&aacute;ban is g&ouml;mb&ouml;lyded &eacute;s j&oacute;lelk&uuml; maradt; dolgozott, ha kellett kett&#337;&eacute;rt, ahogy megszokta volt. Kev&eacute;sszavu asszony volt, aki, ha az ur&aacute;ra n&eacute;zett, mindig mosolygott; l&aacute;tszott rajta, hogy &#337; is j&oacute;l j&aacute;rt; megkapott &#337; is mindent, amit kiv&aacute;nt; a mostoha le&aacute;ny&aacute;val j&oacute;l b&aacute;nt, mindenre tan&iacute;tgatta, j&oacute; gazdaasszonynak nevelgette.</p>
<p>Csak egy valami volt, ami Kancsalnak nem tetszett; de az&eacute;rt sem hib&aacute;ztathatta a feles&eacute;g&eacute;t, mert nem &#337; rajta m&uacute;lt, hogy ilyen volt a szok&aacute;s a sv&aacute;bok k&ouml;z&ouml;tt.</p>
<p>A lak&oacute;h&aacute;zuk v&eacute;g&eacute;n ugyanis, ahol a le&aacute;ny h&aacute;l&oacute;kamr&aacute;ja volt, &#337;si hagyom&aacute;ny szerint „fenstr&aacute;l&oacute;” ablakocska ny&iacute;lott a sz&ouml;gletre, hogy alkalma lehessen az arraval&oacute; leg&eacute;nynek, egy p&aacute;r sz&oacute;t v&aacute;ltania est&eacute;nkint a kiv&aacute;lasztottj&aacute;val, akinek &iacute;gy udvarolt sv&aacute;b m&oacute;dra.</p>
<p>Magyar helyen ez nincsen; ha a leg&eacute;ny bekiv&aacute;nkozik &eacute;s ha arraval&oacute;, bej&ouml;het a kis kapun &eacute;s nyiltan besz&eacute;lhet, amikor annak van ideje. Kancsalnak ez tetszett jobban; a fenstr&aacute;l&aacute;st illetlennek, gonosznak tartotta, mert &aacute;mb&aacute;r az a kis ablak legfeljebb a fej&eacute;t engedte l&aacute;tni a kikandik&aacute;l&oacute; le&aacute;nynak, m&eacute;gis csak rejtett udvarl&aacute;s volt az, ha a sz&uuml;l&#337;k nem tudhattak r&oacute;la. Minthogy pedig Tercsike lassankint a legszebb le&aacute;nyny&aacute; virult a faluban, el lehet gondolni, hogy milyen settenked&eacute;s&mdash;lopakod&aacute;s t&aacute;madt ak&ouml;r&uuml;l a kis ablak k&ouml;r&uuml;l, amikor m&aacute;r nem volt m&aacute;s dolga a leg&eacute;nys&eacute;gnek.</p>
<p>Kancsal v&aacute;ltig c&eacute;lozgatott is arra, hogy be k&eacute;ne rakatni azt a „lyukat”. De akkor m&eacute;g vil&aacute;goss&aacute;g se juthatott volna a kamr&aacute;ba. Ha err&#337;l sz&oacute;t ejtett, kinevette a feles&eacute;ge, aki maga is ilyen „lyuknak” k&ouml;sz&ouml;nhette az els&#337; ur&aacute;t, a boldogult Hornungot. Nem vitatkozott ugyan a m&aacute;sodikkal, hanem sok besz&eacute;d helyett meg&ouml;lelte. S ha Kancsal azt a k&eacute;t meleg kart a nyaka k&ouml;r&uuml;l &eacute;rezte, elfelejtett egyebet; m&aacute;s dolga akadt neki, mint hogy a le&aacute;ny&aacute;ra vigy&aacute;zgasson, aki a kamr&aacute;j&aacute;b&oacute;l ki sem l&eacute;phetett volna, hogy azt az „&ouml;regek” ne tudj&aacute;k.</p>
<p>De az&eacute;rt nem sz&#369;nt meg eg&eacute;szen a Kancsal nyugtalankod&aacute;sa; s&#337;t amikor egyszer a M&aacute;nherz&eacute;k T&oacute;nij&aacute;t vette &eacute;szre a kisablak alatt, egyenesen meg bosszankodott. Mert T&oacute;ninak nem volt valami j&oacute; h&iacute;re;&mdash;dologker&uuml;l&#337; leg&eacute;nynek hirlelt&eacute;k, aki ha m&aacute;st nem is, de az istenadta napot folyv&aacute;st lopta. El&eacute;g csinos leg&eacute;ny volt sov&aacute;bnak; csin&aacute;ltvir&aacute;gos kalapot viselt &eacute;s a bajusz&aacute;t sem ny&iacute;rta; a rossz h&iacute;re miatt tal&aacute;n m&eacute;g jobban tetszett a falubeli sz&uuml;zeknek, akik tudt&aacute;k r&oacute;la, hogy a maga fajt&aacute;jabeli leg&eacute;nyeket kiszokta taszig&aacute;lni n&eacute;ha a korcsm&aacute;b&oacute;l. Duhaj volt &eacute;s vereked&eacute;s&eacute;rt &uuml;lt is. A le&aacute;nyok pedig nem tartj&aacute;k ezt tisztess&eacute;gtelen dolognak; ink&aacute;bb m&eacute;g sz&iacute;vesebben t&aacute;ncolnak a virtusossal, mint az any&aacute;masszony katon&aacute;j&aacute;val, amilyen el&eacute;g akadt a faluban.</p>
<p>Kancsal P&aacute;l ezt m&eacute;g a maga fiatals&aacute;g&aacute;nak az idej&eacute;b&#337;l tudta. &#336; is ezen a r&eacute;ven kapta volt els&#337; feles&eacute;g&eacute;t. A t&ouml;bbi k&eacute;r&#337;f&eacute;l&eacute;t tudniillik hamarosan megr&aacute;zogatta, mint a lisztes zs&aacute;kot. Csakhogy &#337; helyt &aacute;llt a dologban is &eacute;s tudott keresni az asszonyra, illend&#337;en. A virtust m&eacute;g nem b&aacute;nta volna; de a l&eacute;has&aacute;got ut&aacute;lta &eacute;s f&eacute;ltette a le&aacute;ny&aacute;t, hogy utolj&aacute;ra is belebomlik a nem neki val&oacute;ba.</p>
<p>Addig-addig, hogy nem &aacute;llhatta tov&aacute;bb, sz&oacute;ba ereszkedett mag&aacute;val a leg&eacute;nynyel, ilyenform&aacute;n:&mdash;Hallod-e te T&oacute;ni, nekem ne j&aacute;rj t&ouml;bbet azut&aacute;n a fruska ut&aacute;n, mert ha m&eacute;g egyszer a kisablak alatt kaplak, megpuh&iacute;tlak.&mdash;Nyomat&eacute;kk&eacute;pen felkapott a kov&aacute;cs udvar&aacute;n lev&#337; szek&eacute;rrudak k&ouml;z&uuml;l egyet &eacute;s k&ouml;nnyed&eacute;n megforgatta a feje f&ouml;l&ouml;tt.</p>
<p>T&oacute;ni &uacute;gy elb&aacute;mult ezen, hogy m&eacute;g a sz&aacute;ja is t&aacute;tva maradt. A goromba sz&oacute;t, ami m&aacute;r-m&aacute;r a sz&aacute;j&aacute;n volt, visszanyelte. Volt esze, hogy ne puh&iacute;ttassa mag&aacute;t; kiv&aacute;lt eff&eacute;le p&aacute;lc&aacute;val. Mag&aacute;ba fojtotta, amit gondolt &eacute;s eloldalgott. Kancsal gazduram pedig megk&ouml;nnyebb&uuml;lten dobta le a rudat &eacute;s hazaballagott.</p>
<p>Nap-nap ut&aacute;n leste azut&aacute;n a kisablak t&aacute;j&eacute;k&aacute;t est&eacute;nkint, de nem vett &eacute;szre gyanusat.&mdash;Tercsike semmitsem tudott az esetr&#337;l;&mdash;j&oacute;kedv&uuml; volt &eacute;s nem l&aacute;tszott rajta, hogy valami hi&aacute;nyoss&aacute;ga volna. Nyilv&aacute;n nem b&uacute;sult az&eacute;rt, hogy T&oacute;ni elmaradt.&mdash;A h&aacute;z teljes b&eacute;kess&eacute;ge ilyform&aacute;n zavartalanul meg volt &eacute;s Kancsal gond n&eacute;lk&uuml;l v&eacute;gezte a maga dolg&aacute;t, ami n&eacute;ha-n&eacute;ha fuvaroz&aacute;sb&oacute;l is &aacute;llott. J&oacute; lovai voltak &eacute;s ha „forspont” kellett, m&eacute;g a b&iacute;r&oacute; is mindj&aacute;rt &#337;t r&aacute;ngatta el&#337;. Megtette szivess&eacute;gb&ouml;l, hogy v&aacute;llalta a fuvart, j&oacute; p&eacute;nz&eacute;rt. F&#337;k&eacute;pen minthogy maga is szeretett egy kicsit k&oacute;dorogni, vil&aacute;got l&aacute;tni.&mdash;A kocsin el&uuml;ld&ouml;g&eacute;lt, am&iacute;g hajtott; pip&aacute;zott a k&ouml;zben &eacute;s gy&ouml;ny&ouml;rk&ouml;d&ouml;tt a v&aacute;ltozatos hat&aacute;rokban, amelyeken &aacute;thaladt.&mdash;Csik&oacute;t is nevelt s azt tan&iacute;tgatni kellett;&mdash;ha m&aacute;r j&oacute;l t&#369;rte a h&aacute;mot s a zabl&aacute;t, akkor &ouml;r&ouml;m volt n&eacute;zni a j&aacute;r&aacute;s&aacute;t, hogyan szokik a v&eacute;n l&oacute; mell&eacute;. Ez mulats&aacute;ga volt Kancsalnak s &iacute;gy nem sokat szab&oacute;dott, ha mennie kellett valahov&aacute;; t&ouml;bbnyire a vas&uacute;tra, vagy n&eacute;ha vad&aacute;szokkal ide-oda; azok m&eacute;g szivarral is ell&aacute;tt&aacute;k s megkin&aacute;lgatt&aacute;k egy poh&aacute;r j&oacute; borral.</p>
<p>Egyszer egy ilyen fuvarb&oacute;l kocogott hazafel&eacute; j&oacute; k&eacute;s&#337;n s m&eacute;gis kor&aacute;n, mert otthon nem v&aacute;rt&aacute;k. &Uacute;gy volt hogy csak reggelre j&ouml;n meg, de az urak a rossz id&#337; miatt nem maradtak kint, hanem elvasutaztak &eacute;s a fuvarost haza eresztett&eacute;k. Kancsal nem sietett; k&iacute;m&eacute;lte a csik&oacute;t; l&eacute;p&eacute;sben hajtott ink&aacute;bb, mint &uuml;get&eacute;sben. Tizenegy &oacute;rat&aacute;jt jutott az utc&aacute;j&aacute;ba, amikor m&aacute;r tele volt hintve az &eacute;gbolt csillaggal.</p>
<p>H&aacute;t amikor a saj&aacute;t lak&oacute;h&aacute;z&aacute;hoz k&ouml;zeledn&eacute;k, l&aacute;t &aacute;m valami emberforma &aacute;rny&eacute;kot a kisablak alatt, amely f&ouml;l&eacute; er&#337;sen hajlott egy ak&aacute;cfa.</p>
<p>A fej&eacute;be nyilalt.&mdash;Ez T&oacute;ni,&mdash;gondolta &eacute;s m&aacute;r erre a puszta gondolatra is el&ouml;nt&ouml;tte a m&eacute;reg.</p>
<p>&mdash;No l&aacute;m, nem val&eacute;k itthon s m&aacute;ris...&mdash;d&ouml;rm&ouml;gte vastag bajusza al&aacute;, nagyot f&uacute;jva d&uuml;h&eacute;ben. De itt az utc&aacute;n nem hagyhatta mag&aacute;ra a csik&oacute;t, amelyre folyv&aacute;st vigy&aacute;zni kellett; nem is &aacute;llott meg, hanem folytatta az &uacute;tj&aacute;t &eacute;s kieszelte sebt&eacute;ben, hogy a kapuhoz &aacute;ll el&#337;bb; ott a lovak nyugodtan v&aacute;rnak a kapunyit&aacute;sra; hisz&#39; &#337;k is sz&iacute;vesen igyekeznek itthon a j&aacute;szol el&eacute;. &Uacute;gy tett; de amikor a bakr&oacute;l lesz&aacute;llott; nem a kaput nyitotta, hanem ostorral a kez&eacute;ben, l&aacute;bujjhegyen futott a sz&ouml;gletre s &uacute;gy csapott le a fenstr&aacute;l&oacute; leg&eacute;nyre, mint h&eacute;jja a varj&uacute;ra. Felemelte az ostor&aacute;t &eacute;s v&eacute;gig akart vele suhintani a meglepett „&aacute;rny&eacute;kon”. El&#337;re r&aacute;ki&aacute;ltott:&mdash;rajtakaptalak most, k&ouml;tnival&oacute;...</p>
<p>De m&eacute;g miel&#337;tt les&uacute;jtott volna, ijedt hang szolalt meg, amely nem volt a T&oacute;ni&eacute;:&mdash;Az Isten&eacute;rt, gazduram, meg ne &uuml;ss&ouml;n;&mdash;tisztess&eacute;ges sz&aacute;nd&eacute;kban j&aacute;rok &eacute;n itt!</p>
<p>Remegett a f&eacute;l&#337;s hang s &iacute;gy k&ouml;zelr&#337;l az „&aacute;rny&eacute;k” is j&oacute;val kisebb volt mint T&oacute;ni. Kancsal hallotta, hogy becsap&oacute;dik a kis ablak bel&uuml;lr&#337;l &eacute;s hirtelen meg&ouml;smerte a jegyz&#337;seg&eacute;det, akit &eacute;ppen jegyz&#337;nek jel&ouml;ltek a szomsz&eacute;dos k&ouml;zs&eacute;gben; h&iacute;re j&aacute;rt, hogy bizonyosan meg is v&aacute;lasztj&aacute;k ott, rokona l&eacute;v&eacute;n </p>
<p>t&aacute;volr&oacute;l, a f&#337;szolgab&iacute;r&oacute;nak.</p>
<p>Kancsal megszeppent.&mdash;Ty&uuml;h! Ez baj lett volna, gondolta; a hivatalos urak nem ijednek &aacute;m meg a kocsir&uacute;dforgat&aacute;st&oacute;l;&mdash;a „csend&eacute;r” se kutya!... hm!</p>
<p>Lassan eresztette le az ostort.&mdash;De az&eacute;rt forrott a v&eacute;re &eacute;s alig tudott nyugodtan besz&eacute;lni.</p>
<p>&mdash;&Uacute;gy,&mdash;&uacute;gy!&mdash;tisztes a sz&aacute;nd&eacute;k, no l&aacute;m... Most mindj&aacute;rt &eacute;jf&eacute;l lesz; l&aacute;m!&mdash;De ha m&aacute;r &iacute;gy van, akkor csak tessen beljebb ker&uuml;lni; akkor mindj&aacute;rt elint&eacute;zz&uuml;k;&mdash;megk&eacute;rdezz&uuml;k Tercsit;&mdash;ha minden &uacute;gy igaz, ahogy maga mondja, akkor majd megl&aacute;ssuk.</p>
<p>A fiatalember nem mert ellenkezni. Lehet, hogy nem is akart.&mdash;Az az &#337;zszem&uuml; fruska meg&eacute;rhette neki ezt az ijedts&eacute;get; tal&aacute;n komolyan is olyasmit gondolt, hogy &iacute;gy van rendj&eacute;n; hisz&#39; szerelmes, h&aacute;t akkor kinek mi k&ouml;ze ahhoz m&aacute;snak, ha bomlik; csak az &#337; baja az. Mindenekel&#337;tt pedig most legal&aacute;bb kis&uuml;l, hogy Tercsike hogy &eacute;rez. A t&ouml;bbit azut&aacute;n vigye el az &ouml;rd&ouml;g, ha neki &uacute;gy tetszik.</p>
<p>El&#337;l ment; Kancsal P&aacute;l pedig ut&aacute;na. A m&eacute;lyen alv&oacute; k&ouml;v&eacute;r sv&aacute;basszonyt, ez id&#337; szerint Kancsaln&eacute;t, alig lehetett feld&ouml;r&ouml;mb&ouml;lni, hogy nyisson ajt&oacute;t. Amikor felriadt, ijedten kiab&aacute;lt t&uuml;zet, rabl&oacute;t. Tercsike vigasztalta meg valahogyan, hogy semmi baj sincs, csak a gazda j&ouml;tt meg.</p>
<p>Amikor Kancsal v&eacute;gre bejuthatott, ott l&aacute;tta maga el&#337;tt a kedves &eacute;letep&aacute;rj&aacute;t olyan kev&eacute;ss&eacute; felruh&aacute;zva, hogy els&#337; dolga volt r&aacute;dobni a sub&aacute;j&aacute;t, amelyet m&eacute;g k&aacute;nikul&aacute;ban sem hagyott el, ha fuvarba indult.</p>
<p>&mdash;Jesszus n&aacute;! Kiab&aacute;lta az asszony az idegen f&eacute;rfi l&aacute;tt&aacute;ra &eacute;s beszaladt kend&#337;&eacute;rt, miegym&aacute;s&eacute;rt. Mire visszaker&uuml;lt, akkorra Kancsal m&aacute;r ki is faggatta Tercsit.&mdash;No besz&eacute;lj most, te fruska;&mdash;mi igaz, hogy igaz;&mdash;de &uacute;gy hazudj&aacute;l, hogy mindj&aacute;rt kitaposom a beledet.</p>
<p>Tercsike, r&eacute;m&uuml;lten fakadt s&iacute;rva. Ijedt&eacute;ben megn&eacute;mult. De a seg&eacute;djegyz&#337; b&aacute;tran toppant a gazda el&eacute;.</p>
<p>&mdash;Mondtam m&aacute;r, hogy tisztess&eacute;ges sz&aacute;nd&eacute;kkal vagyok; ha Tercsi hozz&aacute;m j&ouml;n, elveszem. Kell-e m&eacute;g t&ouml;bb?</p>
<p>Enn&eacute;l t&ouml;bb m&eacute;g Kancsal P&aacute;lnak sem kellett.</p>
<p>Szeliden fogta meg a kisle&aacute;ny karj&aacute;t s odal&oacute;d&iacute;totta a leg&eacute;nyhez.</p>
<p>&mdash;Aszondom, nekem ne rezonirozz, hogy ha fenstr&aacute;lni nem r&ouml;stelt&eacute;l; most tedd &aacute;m j&oacute;v&aacute;.</p>
<p>Tercsi abbanhagyta a s&iacute;r&aacute;st. Olyan lett az arca hirtelen, mint a ny&aacute;ri &eacute;gbolt hamarosan m&uacute;l&oacute; z&aacute;por ut&aacute;n: ragyogott, mosolygott.</p>
<p>Egy sz&oacute;t sem sz&oacute;lott, csak r&aacute;kacagott az apj&aacute;ra &eacute;s szem&eacute;rmes boldogs&aacute;g&aacute;t belerejtette a leg&eacute;ny mell&eacute;be, amelyhez szorosan simult, b&iacute;ztat&aacute;s n&eacute;lk&uuml;l is.</p>
<p>M&eacute;g a mostoha mam&aacute;ja is el&eacute;gedetten &eacute;s hangosan nevetett &eacute;s a j&oacute; p&eacute;ld&aacute;n buzd&uacute;lva &#337; is odasimult  az ur&aacute;hoz.</p>
<p>Kancsal r&aacute;csapott a feles&eacute;ge k&ouml;v&eacute;r h&aacute;t&aacute;ra:&mdash;Eredjetek aludni, no;&mdash;a t&ouml;bbir&#337;l r&aacute;&eacute;r&uuml;nk besz&eacute;lni.</p>
<p>*</p>
<p>S a v&eacute;g&eacute;n a kis Kancsal Tercsib&#337;l csakugyan jegyz&#337;n&eacute; t&eacute;nsasszony lett.</p>
<hr>
<h2><a id="a16"></a>ZULEJKA</h2>
<p>Dombory L&aacute;szl&oacute; valamikor „globetrotter” volt, a sz&oacute; legszebb &eacute;rtelm&eacute;ben. Igaz&aacute;n elmondhatta, hogy l&aacute;tta a nagy vil&aacute;got. Ki tudn&aacute; azt, hogy amikor esztend&#337;kig alig vett&uuml;k hir&eacute;t, hol s merre utazgatott.</p>
<p>Az &ouml;smer&#337;sei valami nagyon is titkos szerelmi ok&aacute;t emlegett&eacute;k ennek a szakadatlan &ouml;nmaga el&#337;l bujdos&aacute;snak; de err&#337;l senki sem tudott bizonyosat. V&eacute;g&uuml;l az itthoniak elfeledt&eacute;k azt a keveset is, ami a dologban tal&aacute;n igaz volt, s&#337;t azt is, amit m&aacute;r csak &#337;k magok tal&aacute;ltak ki hozz&aacute;. Elfeledt&eacute;k m&aacute;r mag&aacute;t Dombory L&aacute;szl&oacute;t is, aki nem igyekezett az eml&eacute;kezet&eacute;t visszaid&eacute;zni az &#337; sz&aacute;mukra. Ann&aacute;l nagyobb volt a k&ouml;rny&eacute;k meglepet&eacute;se, amikor hirtelen hazaj&ouml;tt &eacute;s hosszabb id&#337;re be&uuml;lt a dominium&aacute;ba. Ezt is a tiszttart&oacute;j&aacute;t&oacute;l tudt&aacute;k meg az emberek; mert L&aacute;szl&oacute; &uacute;r egyel&#337;re teljesen visszavonultan &eacute;lt a birtok&aacute;n, ahol sok rendezkedni val&oacute;ja lehetett a hossz&uacute; t&aacute;voll&eacute;t ut&aacute;n.</p>
<p>Az igaz, hogy &uacute;rnak tipikus &uacute;r volt Dombory. Azok k&ouml;z&uuml;l val&oacute; volt, akik a szenved&eacute;lyeket mindig al&aacute;rendelik az akaratuknak s akik az akaratukkal az &eacute;let minden viszonya k&ouml;zt arisztokrata-m&eacute;rs&eacute;klettel, de ann&aacute;l f&eacute;rfiasabban tudnak &eacute;lni. Elk&ouml;lt&ouml;tt ugyan egy nagy vagyont az utaz&aacute;si passzi&oacute;j&aacute;ra; de olyan nobilisan k&ouml;lt&ouml;tte el, hogy azt m&eacute;g n&eacute;zni is &ouml;r&ouml;m lehetett. A tr&oacute;pusi &eacute;ghajlatot &eacute;pp&uacute;gy &ouml;smerte, mint a j&eacute;ghegyek vil&aacute;g&aacute;t; p&ouml;rk&ouml;lte az Egyenl&iacute;t&#337; napja &eacute;s v&eacute;gigcs&aacute;polta a fjordok szele. Amikor azt&aacute;n „hosszabb szabads&aacute;gra” hazaker&uuml;lt, m&aacute;r kiss&eacute; &#337;szbehajl&oacute; volt, pedig alig haladta meg a negyvenet. Magas &eacute;s szik&aacute;r, de csupa izom; a szeme sz&uacute;r&oacute;s, s&ouml;t&eacute;t; a homloka k&ouml;zep&eacute;n &aacute;lland&oacute;an egy f&uuml;gg&eacute;lyes m&eacute;ly r&aacute;nc, mint az olyan embereknek, akik sokat vannak egyed&uuml;l &eacute;s sokat gondolkodnak.</p>
<p>Ilyennek l&aacute;ttuk, amikor egyszer&mdash;ez is v&aacute;ratlanul  t&ouml;rt&eacute;nt&mdash;meghivott mag&aacute;hoz n&eacute;h&aacute;nyunkat, akikkel valaha bar&aacute;ti viszonyban volt.</p>
<p>A vir&aacute;gosv&ouml;lgyi kast&eacute;ly, ahol &eacute;n akkor m&aacute;r &eacute;vek &oacute;ta nem voltam, nagy park k&ouml;zep&eacute;n rejt&#337;z&ouml;tt; a parkot nem nagyon gondozt&aacute;k; fa &eacute;s bokor &uacute;gy n&#337;tt benne, ahogy az Isten n&ouml;vesztette. K&ouml;zvetetlen&uuml;l beleolvadt a park a t&ouml;bb sz&aacute;z holdnyi erd&#337;s&eacute;gbe, amely hires volt a vad&aacute;llom&aacute;ny&aacute;r&oacute;l. A kast&eacute;ly tele volt mindenf&eacute;le n&eacute;prajzi &eacute;rdekess&eacute;ggel &eacute;s vad&aacute;sztrofe&aacute;val. Annak mindnek megvolt a maga izgat&oacute; t&ouml;rt&eacute;nete, s a tigris- &eacute;s medveb&#337;r&ouml;k, vadbivalyszarvak, vizil&oacute;fogak, megannyi nagyszer&#369; napnak az eml&eacute;k&eacute;t k&eacute;pzeltett&eacute;k el vel&uuml;nk.</p>
<p>Eb&eacute;d ut&aacute;n &aacute;tment&uuml;nk a doh&aacute;nyz&oacute;ba, amelyb&#337;l ajt&oacute; nyilt a verand&aacute;ra is, meg a billi&aacute;rd-terembe is. A fekete k&aacute;v&eacute;t a verand&aacute;ra hozt&aacute;k s mikor az inas k&ouml;r&uuml;lhordta a szivaros-l&aacute;dik&aacute;t, a h&aacute;zigazd&aacute;nk &iacute;gy sz&oacute;lt:&mdash;Egy kis meglepet&eacute;st tartogattam a sz&aacute;motokra; azt hiszem, meg lesztek vele el&eacute;gedve.</p>
<p>&Eacute;s mialatt kiv&aacute;ncsian n&eacute;zt&uuml;nk r&aacute;, intett az inasnak:&mdash;Zulejka bej&ouml;het.</p>
<p>Zulejka... visszhangzott benn&uuml;nk a keleti sz&eacute;ps&eacute;get sejtet&#337; sz&oacute;. Az eb&eacute;d finom borai &eacute;l&eacute;nk&iacute;tett&eacute;k a k&eacute;pzel&#337;d&eacute;s&uuml;nket; azt hiszem, senki sem volt k&ouml;zt&uuml;nk, aki el&#337;re is ne irigyelte volna h&aacute;zigazd&aacute;nkat az &#337; Zulejk&aacute;ja miatt.</p>
<p>Szinte izgat&oacute; v&aacute;rakoz&aacute;sunknak a szomsz&eacute;dos bili&aacute;rdteremb&#337;l f&ouml;lhangz&oacute; vad h&ouml;rd&uuml;l&eacute;s vetett v&eacute;get; az inas, aki az ura parancs&aacute;ra odament Zulejk&aacute;&eacute;rt, felt&aacute;rta az ajt&oacute;t &eacute;s a k&ouml;vetkez&#337; pillanatban roppant sz&ouml;k&eacute;ssel termett k&ouml;zt&uuml;nk egy gy&ouml;ny&ouml;r&#369; sz&eacute;p&mdash;tigris.</p>
<p>Hogy milyen riadalom t&ouml;rt ki erre a vend&eacute;gkoszor&uacute; k&ouml;zt, azt nem kis&eacute;rlem meg le&iacute;rni; m&eacute;g magam is &eacute;reztem, hogy elhalv&aacute;nyodom. Hogyne, mikor az eg&eacute;sz dolog teljess&eacute;ggel v&aacute;ratlanul vett ilyen fordulatot.</p>
<p>A tigris ellenben nem t&ouml;r&#337;d&ouml;tt vel&uuml;nk, hanem amint a h&aacute;zigazd&aacute;nkat megl&aacute;tta, kecses, j&aacute;t&eacute;kos sz&ouml;k&eacute;ssel lend&uuml;lt el&eacute;je s roppant praclij&aacute;t a v&aacute;ll&aacute;ra tette, &uacute;gy nyalta v&eacute;gig az arc&aacute;t, hizelegve. Nincs az az angora-macska, amelyik k&uuml;l&ouml;nb&uuml;l cselekedhette volna.</p>
<p>&mdash;No, ugy-e, remek kisasszony ez az &eacute;n Zulejk&aacute;m?&mdash;k&eacute;rdezte Dombory dicsekedve, an&eacute;lk&uuml;l, hogy a legkev&eacute;sbb&eacute; is &eacute;szre l&aacute;tszott volna venni megd&ouml;bben&eacute;s&uuml;nket, amely j&oacute;val t&ouml;bb volt meglep&#337;d&eacute;sn&eacute;l.</p>
<p>Ezt persze el kellett ismern&uuml;nk;&mdash;most m&aacute;r megj&ouml;tt a szavunk is. Tudhattuk, hogy a gazd&aacute;nk felt&eacute;tlen&uuml;l parancsol&oacute; ura a tigrisnek &eacute;s &iacute;gy az &eacute;ps&eacute;g&uuml;nkben baj nem eshetik. Dics&eacute;rt&uuml;k a remek besti&aacute;t, de t&uacute;ls&aacute;gosan k&ouml;zel m&eacute;g sem kiv&aacute;nkoztunk hozz&aacute;.</p>
<p>&mdash;Ezt &eacute;n magam fogtam Asszamban, Angol-Indi&aacute;ban&mdash;mondta Dombory;&mdash;akkor alig volt nagyobb egy h&aacute;zi macsk&aacute;n&aacute;l. Persze, a mam&aacute;j&aacute;val volt egy kis affairem.</p>
<p>&mdash;Mondd el. mondd el&mdash;k&eacute;rt&uuml;k egyszerre mindny&aacute;jan.</p>
<p>&mdash;Nem olyan nagy eset volt&mdash;felelte a bar&aacute;tunk, szinte megh&ouml;kkenve, nehogy t&uacute;ls&aacute;gos v&aacute;rakoz&aacute;st  keltsen.&mdash;Ink&aacute;bb az elef&aacute;ntom&eacute; a nagyobb &eacute;rdem. &#336;, az &ouml;reg „mukna”, (fogatlan elef&aacute;ntbika) nagyszer&#369; vad&aacute;szt&aacute;rs volt. Rend&iacute;thetetlen nyugalm&uacute; v&eacute;ns&eacute;g, aki a tigrist &uacute;gysz&oacute;lv&aacute;n semmibe sem vette. Ilyen seg&iacute;ts&eacute;ggel gyerekj&aacute;t&eacute;k a tigrisvad&aacute;szat.</p>
<p>Magunkban k&ouml;sz&ouml;nt&uuml;k sz&eacute;pen ezt a gyerekj&aacute;t&eacute;kot. De m&eacute;gis szerett&uuml;k volna hallani, hogy folyt le az affaire a tigrismam&aacute;val. Ism&eacute;telt&uuml;k a k&eacute;rd&eacute;st. L&aacute;szl&oacute; most m&aacute;r nem k&eacute;rette mag&aacute;t.</p>
<p>*</p>
<p>&mdash;Kalkutt&aacute;t&oacute;l vagy negyedf&eacute;lsz&aacute;z angol m&eacute;rf&ouml;ldnyire voltam akkor&mdash;kezdte;&mdash;a sidlii maharadzsa meghiv&aacute;s&aacute;ra t&eacute;rtem el eredeti ir&aacute;nyomb&oacute;l, miut&aacute;n Bilasipar&aacute;ban eredm&eacute;nytelen&uuml;l vad&aacute;sztam n&eacute;h&aacute;ny ideges elef&aacute;nttal tigrisre az ottani junglekben (dzs&ouml;ngl). A sidlii maharadzsa, akit m&aacute;r egy kor&aacute;bbi tal&aacute;lkoz&aacute;sunk &oacute;ta indiai bar&aacute;taim k&ouml;z&eacute; sz&aacute;m&iacute;thattam, felaj&aacute;nlotta volt nekem az &#337; legjobb vad&aacute;szelef&aacute;ntj&aacute;t, az &ouml;reg Mohamedet s elvitt a saj&aacute;t ter&uuml;let&eacute;re, amely Bidyapur vadonj&aacute;t &eacute;s feneketlen mocsarait foglalta mag&aacute;ba. Ez a j&aacute;rhatatlan &#337;sjungle tele volt tigrissel s a nagy, cs&iacute;kostest&#369; besti&aacute;k naponkint elhordt&aacute;k a szeg&eacute;ny n&eacute;p n&eacute;h&aacute;ny tehen&eacute;t-borj&aacute;t.</p>
<p>A bungalow-ban (s&aacute;tor), amelyben az els&#337; &eacute;jszak&aacute;t t&ouml;lt&ouml;ttem, eg&eacute;sz &eacute;jjel hallhattam a sak&aacute;lok von&iacute;t&aacute;s&aacute;t &eacute;s amint &aacute;lmatlanul n&eacute;zel&#337;dtem a s&ouml;t&eacute;ts&eacute;gben, n&eacute;h&aacute;ny nagy vil&aacute;g&iacute;t&oacute;bog&aacute;r volt a sz&oacute;rakoztat&oacute;m, amelyek a s&aacute;tramban r&ouml;pk&ouml;dtek. Amerre sz&aacute;llottak, t&#369;n&#337; f&eacute;nysug&aacute;rnak tetszettek s addig-addig n&eacute;zegettem &#337;ket, am&iacute;g v&eacute;gre minden sak&aacute;lhangverseny mellett is el nem nyomott az &aacute;lom. De nagyon keveset alhattam, mert m&aacute;r pirkad&aacute;skor felzavart az egyik sikarim (vad&aacute;sz), akinek a szavait a nagy &aacute;lmoss&aacute;gt&oacute;l alig birtam meg&eacute;rteni. „Bag-bag”, ism&eacute;telte t&ouml;bbsz&ouml;r, ami azt jelenti: „tigris”. V&eacute;gre kital&aacute;ltam, hogy mir&#337;l van sz&oacute; &eacute;s abban a pillanatban talpon voltam: m&aacute;r teljesen elm&uacute;lt az &aacute;lom a szememb&#337;l.</p>
<p>Mire gyorsan fel&ouml;lt&ouml;ztem, a r&aacute;dzsa m&aacute;r v&aacute;rt r&aacute;m a hajt&oacute;kkal, akik&mdash;elef&aacute;ntok voltak. Volt vagy h&uacute;sz; egyik nagyobb a m&aacute;sikn&aacute;l &eacute;s mindegyiknek a nyak&aacute;n egy mahout (hajcs&aacute;r) &uuml;lt, aki vezette, vagy helyesebben sz&oacute;longatta, biztatta az okos &aacute;llatokat.</p>
<p>Nem telt bele f&eacute;l&oacute;ra, m&aacute;r meg&eacute;rkezt&uuml;nk a jungle olyan pontj&aacute;ra, ahol a tigrisek az &eacute;jjel lev&aacute;gott tehenet felfalt&aacute;k. T&ouml;bben lehettek, mert a risk&aacute;b&oacute;l alig maradt a helyszin&eacute;n m&aacute;s, mint a nyomor&uacute;s&aacute;gos kajla szarva, meg a l&aacute;bsz&aacute;rcsontjai; a puha talajon l&aacute;tszottak is a k&uuml;l&ouml;nb&ouml;z&#337; nagys&aacute;g&uacute; tigrisnyomok, amelyek k&ouml;zt egy k&eacute;tszer akkor&aacute;nak tetszett mint a t&ouml;bbi.</p>
<p>A haditervet a r&aacute;dzsa hamarosan meg&aacute;llap&iacute;totta &eacute;s engem otthagyott a szerinte legjobb helyen az &ouml;reg „mukn&aacute;val”, meg a mahoutj&aacute;val, aki Mohamedet mindegyre „kedvesemnek” sz&oacute;longatta; &#337;maga a r&aacute;dzsa, nem messzire t&#337;lem &aacute;llott meg az elef&aacute;ntj&aacute;val az ar&aacute;nylag keskeny n&aacute;dasszalag sz&eacute;l&eacute;n, amelyen a hajt&oacute;elef&aacute;ntoknak v&eacute;gig kellett j&ouml;nni&ouml;k, mifel&eacute;nk.</p>
<p>A hajt&oacute;k a r&aacute;dzsa utas&iacute;t&aacute;sa szerint vagy f&eacute;lkilom&eacute;terre h&uacute;z&oacute;dtak le a jungle ritk&aacute;sain s csak ebben a t&aacute;vols&aacute;gban bontakoztak sz&eacute;t csat&aacute;rsorba, hogy azut&aacute;n fel&eacute;nk induljanak.</p>
<p>Mindez teljesen emberhang n&eacute;lk&uuml;l t&ouml;rt&eacute;nt; zajt csak a cs&ouml;rtet&#337; roppanttest&#369; &aacute;llatok okoztak, amint a jungle k&ouml;zt g&#337;zmozdony erej&eacute;vel haladtak.</p>
<p>Egyel&#337;re volt id&#337;m figyelni, sz&eacute;tn&eacute;zni; gy&ouml;ny&ouml;rk&ouml;dni az exotikus vil&aacute;gban, amely k&ouml;r&uuml;lvett. Mohamed &uacute;gy &aacute;llott mozdulatlanul, mintha k&#337;szobor lett volna;&mdash;&eacute;ppen csak az orrm&aacute;ny&aacute;nak  akadt n&eacute;ha egy kis foglalkoz&aacute;sa,&mdash;leszak&iacute;tott egy-egy nyal&aacute;b f&uuml;vet maga el&#337;tt, a l&aacute;b&aacute;hoz verte, hogy a f&ouml;ldet ler&aacute;zza r&oacute;la, azut&aacute;n lassan, meggondoltan falatozta a csemeg&eacute;j&eacute;t. A „howdah” (az elef&aacute;nt h&aacute;t&aacute;ra er&#337;s&iacute;tett kos&aacute;rf&eacute;le), amelyben &uuml;ltem, meg sem billent ett&#337;l. Hallgattam az &eacute;nekes szarka dalolgat&aacute;s&aacute;t, ami az egyik boz&oacute;t m&ouml;g&uuml;l hangzott; lestem egy nagy z&ouml;ld gy&iacute;kot, amelynek a hossz&uacute;s&aacute;ga lehetett f&eacute;lm&eacute;teres, hogyan cs&uacute;szik a n&aacute;d k&ouml;zt, mintha kigy&oacute; volna; egy p&aacute;r kesely&#369; vijjogott f&ouml;l&ouml;ttem a s&ouml;t&eacute;tk&eacute;k &eacute;gen; vagy sz&aacute;z l&eacute;p&eacute;snyire a r&aacute;dzsa feh&eacute;r burnusza vil&aacute;g&iacute;tott. K&uuml;l&ouml;nben pedig szinte f&eacute;lelmes csend volt; m&eacute;g a szell&#337; sem libbent, hogy att&oacute;l a boz&oacute;t sugdoshatott volna.</p>
<p>A forr&oacute;n t&#369;z&#337; nap &uacute;gy elb&aacute;gyasztott ek&ouml;zben, hogy a szemem lassankint le-leragadt; elb&oacute;biskoltam a how-dahban.</p>
<p>Arra riadtam fel, hogy mintha az eg&eacute;sz jungle &eacute;gne, olyan ropog&aacute;s-pattog&aacute;s verte f&ouml;l az im&eacute;nt m&eacute;g m&eacute;lys&eacute;ges csendet. Ismertem m&aacute;r ezt a k&uuml;l&ouml;n&ouml;s zajt. Tudtam mi okozza. H&uacute;sz hajt&oacute;elef&aacute;nt cs&ouml;rtetett a kefes&#369;r&#369;s&eacute;g&uuml;, k&eacute;t embermagass&aacute;got meghalad&oacute; gazosban, amelynek a sz&aacute;raz r&eacute;szei pattogtak-t&ouml;redeztek, mint az &uuml;veg; sz&aacute;las, fonalas sz&ouml;ved&eacute;kei pedig szakadoztak, mint a t&uacute;lfesz&iacute;tett h&uacute;r. H&uacute;sz elef&aacute;ntnak nyolcvan talpa z&uacute;zta-t&ouml;rte az els&#337; utat ennek a vad vil&aacute;gnak a j&aacute;ratlant vonalain. Ember ott m&aacute;szva sem b&iacute;rt volna a labirintos s&#369;r&#369;s&eacute;gb&#337;l kibontakozni; az elef&aacute;nt ellenben minden legkisebb neh&eacute;zs&eacute;g n&eacute;lk&uuml;l haladt benne.</p>
<p>A hajt&oacute;k m&aacute;r nem voltak messzire; alig lehettek tov&aacute;bb sz&aacute;z l&eacute;p&eacute;sn&eacute;l. Azt hittem, eredm&eacute;nytelen lesz a hajt&aacute;s &eacute;s a tigrisek m&aacute;s s&#369;r&#369;s&eacute;gben lapulnak valahol; de m&eacute;g miel&#337;tt a figyelmem lankadni kezdett volna, veszett ord&iacute;t&aacute;s t&aacute;madt s a hajt&oacute;elef&aacute;ntok k&ouml;z&uuml;l egy ideges bika izgatottan kezdett trombit&aacute;lni. A mahoutok kiab&aacute;ltak: bag-bag!</p>
<p>A tigris teh&aacute;t m&eacute;gis jelentkezett!</p>
<p>Nagyon is k&ouml;zel ugorhatott fel az ideges elef&aacute;nt el&#337;tt, mert az &uacute;gy megriadt t&#337;le. hogy vil&aacute;gg&aacute; akart futni; de a mahout alaposan fejbe veregette vastag botj&aacute;val, am&iacute;g csak vissza nem fordult &eacute;s be nem &aacute;llott &uacute;jra a hajt&oacute;sorba.</p>
<p>A nyugtalans&aacute;g, az ideges fesz&uuml;lts&eacute;g most m&aacute;r v&eacute;gigterjedt az eg&eacute;sz vonalon.</p>
<p>A tigris bent volt a hajt&aacute;sban &eacute;s ha a r&aacute;dzs&aacute;nak j&oacute; sejt&eacute;se volt, akkor val&oacute;szin&uuml;leg erre tart az&oacute;ta, hogy felugratt&aacute;k a vack&aacute;b&oacute;l.</p>
<p>A jungle legs&#369;r&#369;bb r&eacute;sze ter&uuml;lt el&#337;ttem; olyan s&#369;r&#369;, hogy m&eacute;g a szememmel sem b&iacute;rtam k&ouml;z&eacute;je hatolni. </p>
<p>De a j&aacute;rhatatlan sz&ouml;ved&eacute;k k&ouml;zt egy nagyon keskeny tiszt&aacute;s &eacute;r h&uacute;z&oacute;dott fel&eacute;m, kacskaring&oacute;san. A tigrist ezen v&aacute;rtam.</p>
<p>Majd kin&eacute;ztem a szememet; cordit-pusk&aacute;mat l&ouml;v&eacute;sre k&eacute;szen tartottam, &uacute;gy lestem, hol pillantom meg &#337;t a v&aacute;rva-v&aacute;rt&aacute;t; hol villan meg s&aacute;rg&aacute;s teste a boz&oacute;t k&ouml;z&ouml;tt; hol l&aacute;tom a magas gaz ring&aacute;s&aacute;t, amit a cs&uacute;sz&oacute; tigris hosszuk&aacute;s test&eacute;nek a furakod&aacute;sa okoz.</p>
<p>A „mahout” &ouml;sszerezzent el&#337;ttem az elef&aacute;nt nyak&aacute;n &eacute;s el&#337;re mutatott.</p>
<p>Mintha a f&ouml;ldb&#337;l n&#337;tt volna ki, &uacute;gy &aacute;llott,&mdash;alig t&iacute;z l&eacute;p&eacute;syire,&mdash;az elf&aacute;nt el&#337;tt egy nagy tigris &eacute;s a sz&aacute;j&aacute;ban egy apr&oacute; tigrisk&ouml;lyk&ouml;t hozott. Hogy b&iacute;rt odajutni an&eacute;lk&uuml;l, hogy a legcsek&eacute;lyebb jelt is &eacute;szre vett&uuml;k volna, azt &eacute;n m&aacute;ig sem &eacute;rtem.</p>
<p>Mohamed l&aacute;tta &eacute;s meg sem moccant. Amikor a pusk&aacute;mat felkaptam, a mahout elki&aacute;ltotta mag&aacute;t zavart ijedts&eacute;g&eacute;ben: l&#337;jj uram, l&#337;jj!</p>
<p>A tigris erre letette a k&ouml;lyk&eacute;t maga el&eacute; &eacute;s borzalmasat ord&iacute;tott; a szeme vill&aacute;mokat l&ouml;velt; a torka v&eacute;rv&ouml;r&ouml;sen t&aacute;tongott; a fogai vadul villantak ki a sz&aacute;j&aacute;b&oacute;l; pof&aacute;j&aacute;n r&aacute;ncokba ver&#337;d&ouml;tt a d&uuml;h vonagl&aacute;sa.</p>
<p>A mi h&uacute;sz vagy huszonk&eacute;t elef&aacute;ntunk k&ouml;z&ouml;tt tal&aacute;n egyetlen m&aacute;sik sem lett volna, amelyik erre a pokoli hangra &eacute;s l&aacute;tv&aacute;nyra nyugodtan maradt volna. Pedig ha az elef&aacute;nt izeg-mozog, vagy &eacute;ppen ijedten megfordul, akkor lehetetlen a h&aacute;t&aacute;n lev&#337; vad&aacute;sznak kedvez&#337; l&ouml;v&eacute;salkalomhoz jutnia. Mohamed nem moccant. Csak az orm&aacute;ny&aacute;t emelte f&ouml;l, s oly &aacute;ll&aacute;st vett &iacute;gy, mint a bajv&iacute;v&oacute;, aki „en garde” &aacute;ll a kardj&aacute;val. Eg&eacute;sz l&eacute;ny&eacute;ben ez volt: gyere no! csak rajta!</p>
<p>Nem tanakodhattam sok&aacute;ig. R&ouml;vid c&eacute;lz&aacute;s ut&aacute;n eld&ouml;rd&uuml;lt a pusk&aacute;m. A tigris borzaszt&oacute; nagyot ugrott,  neki Mohamed homlok&aacute;nak. Az elef&aacute;nt orrm&aacute;nya lecsapott r&aacute; r&ouml;pt&eacute;ben; &aacute;tkapta a derek&aacute;t, egyet cs&oacute;v&aacute;lt rajta s a f&ouml;ldh&ouml;z teremtette.</p>
<p>A tigris elny&uacute;lt, mint a b&eacute;ka.</p>
<p>Mohamed v&aacute;rt egy m&aacute;sodpercig, azut&aacute;n egyet l&eacute;pett el&#337;re &eacute;s miel&#337;tt a holtra v&aacute;lt mahout r&aacute;sz&oacute;lhatott volna, r&aacute;tette egyik fels&#337; l&aacute;b&aacute;t a tigris fej&eacute;re. Egy pillanattal k&eacute;s&#337;bb az a fej palacsint&aacute;v&aacute; lapult a talpa alatt.</p>
<p>Hanem a gy&ouml;ny&ouml;r&uuml; cs&iacute;kos b&#337;r &eacute;pen maradt, kiv&eacute;ve azt a lyukat, amelyet a goly&oacute;m &uuml;t&ouml;tt rajta. De Mohamed n&eacute;lk&uuml;l ez a goly&oacute; tal&aacute;n kev&eacute;s is lett volna!</p>
<p>*</p>
<p>M&eacute;g n&eacute;m&aacute;k voltunk az elk&eacute;pzelt jelenet hat&aacute;sa alatt, amikor Dombory folytatta:</p>
<p>&mdash;A kis tigrisk&ouml;lyk&ouml;t a r&aacute;dzsa nekem adta egy bayad&eacute;rrel egy&uuml;tt, akit tisztess&eacute;gb&#337;l el kellett fogadnom; de azt&aacute;n a haz&aacute;ja hat&aacute;r&aacute;n sz&eacute;lnek eresztettem.</p>
<p>Hanem a szebbik le&aacute;nyz&oacute;t, ezt az &eacute;n Zulejk&aacute;mat, elhoztam magammal &eacute;s felneveltem.</p>
<p>L&aacute;tj&aacute;tok, milyen szelid, milyen hizelked&#337;; mint egy val&oacute;s&aacute;gos asszony, a legveszedelmesebbj&eacute;b&#337;l. M&eacute;g eddig mindig szabadon volt: j&aacute;tszott a gyerekekkel, meg a h&aacute;zi&aacute;llatokkal; szereti a nappalt &aacute;taludni, de amint alkonyodik, Zulejka meg&eacute;led; kisampolyog a kert bokrai k&ouml;z&eacute; &eacute;s lass&uacute; l&eacute;p&eacute;ssel haladva nyujt&oacute;zik el, &uacute;gy les mindenre, &uacute;gy figyel mindenre. Nagy fej&eacute;t l&oacute;gatja&mdash;gondolkodik; keres valamit, amit nem tal&aacute;l. Ha azt&aacute;n felj&ouml;n a hold &eacute;s meg&eacute;rkezik a csendes &eacute;jszaka: Zulejka elt&#369;nik, mint az &aacute;rny&eacute;k &eacute;s &eacute;n rendesen ott fedezem fel az ist&aacute;ll&oacute; tetej&eacute;n, ahol elfekszik, elnyujt&oacute;dzik. N&eacute;zi a f&eacute;nyes &eacute;jszak&aacute;t, amely ezernyi bizonytalan sejt&eacute;st kelthet benne.</p>
<p>&mdash;&Eacute;s nem tartasz t&#337;le&mdash;k&eacute;rdeztem&mdash;hogy egyszer valami nagy veszedelmet okoz? Hogy kit&ouml;r bel&#337;le az indiai tigris?</p>
<p>Dombory v&aacute;llat vont. A zseb&eacute;be nyult &eacute;s el&#337;vett onnan egy nagyon komoly kis fegyvert, egy j&oacute;kora &ouml;bl&#369; pisztolyt.</p>
<p>&mdash;M&aacute;r&oacute;l holnapra semmiesetre sem t&ouml;rt&eacute;nhetik baj; hisz olyan szelid, hogy valami &aacute;tmenetnek felt&eacute;tlen&uuml;l kell majd mutatkozni a term&eacute;szet&eacute;ben. Ha &iacute;gy t&ouml;rt&eacute;nn&eacute;k, arra is k&eacute;szen vagyok. Csak egyetlenegyszer ne fogadjon sz&oacute;t, amikor hazaparancsolom!...</p>
<p>&mdash;Akkor?...</p>
<p>A bar&aacute;tom egy buja juharf&aacute;ra mutatott, amely lent z&ouml;ldelt a parkban, vagy h&uacute;sz l&eacute;p&eacute;snyire t&#337;l&uuml;nk.&mdash;L&aacute;tod azon a f&aacute;n azt a s&aacute;rga levelet?&mdash;k&eacute;rdezte.</p>
<p>M&eacute;g nem is mondhattam, hogy l&aacute;tom, m&aacute;r eld&ouml;rd&uuml;lt a pisztolya. A s&aacute;rga juharfalev&eacute;l k&ouml;zep&eacute;n kerek lyuk volt.</p>
<p>Zulejka meg sem r&aacute;ndult. A durran&aacute;sra felemelte a fej&eacute;t s kin&eacute;zett a parkba.</p>
<hr>
<h2><a id="a17"></a>ODA A MILLI&Oacute;!</h2>
<p>A galagony&aacute;si kaszn&aacute;r&eacute;kn&aacute;l nagyban k&eacute;sz&uuml;l&#337;dtek a vend&eacute;gl&aacute;t&aacute;sra, minthogy aff&eacute;le diszn&oacute;tor volt n&aacute;lok &uacute;gy t&eacute;l v&eacute;ge fel&eacute;.</p>
<p>J&oacute; kis t&eacute;l volt s ami&oacute;ta a havaz&aacute;s el&aacute;llott, harap&oacute;sabb&aacute; v&aacute;lt a hideg. Reggelenkint olyan zuzmara rakodott a f&aacute;kra s a bokrokra, hogy gy&ouml;ny&ouml;r&#369;s&eacute;g volt azt a meleg szoba ablak&aacute;n &aacute;t n&eacute;zni. Az ereszr&#337;l hossz&uacute; j&eacute;gcsapok cs&uuml;ngtek olyan hegyesen &eacute;s meredten, mintha ezernyi t&#337;r lett volna egym&aacute;s mell&eacute; akasztva. De csak ann&aacute;l igazibb&aacute; v&aacute;lt az ilyesmik &aacute;ltal a t&eacute;li hangulat, ami n&eacute;lk&uuml;l nem is lehet a diszn&oacute;tor az, aminek lennie kell.</p>
<p>Amikor itt volt az ideje, j&ouml;ttek-&eacute;rkeztek a k&ouml;rny&eacute;kbeli vend&eacute;gek;&mdash;a dar&aacute;zs sem igyekezhetne jobban a m&eacute;zszagra. A kaszn&aacute;rn&eacute; t&eacute;nsasszony a konyh&aacute;n s&uuml;rg&ouml;tt-forgott, buzg&oacute;lkodott, &#337;neki az volt legnagyobb b&uuml;szkes&eacute;ge, hogy j&ouml;v&#337; ilyenkorig besz&eacute;ljenek az emberek err&#337;l a diszn&oacute;torr&oacute;l. Az &eacute;des ura pedig a pince k&ouml;r&uuml;l szorgoskodott, ahonnan a finom borokb&oacute;l is hozott fel k&oacute;stol&oacute;t erre a k&uuml;l&ouml;n&ouml;s alkalomra. &#336; hozta rendbe a k&aacute;rtyaszob&aacute;t is;&mdash;mert a harminck&eacute;tlevel&#369; biblia forgat&aacute;sa el nem maradhatott. En&eacute;lk&uuml;l a f&eacute;rfiak csak ittak &eacute;s pip&aacute;ztak volna, ami okos embereknek m&eacute;gsem el&eacute;g az eg&eacute;sz &eacute;jszak&aacute;ra; pedig hajnalig tart&oacute; mulats&aacute;gr&oacute;l volt sz&oacute;.</p>
<p>A behavazott utakon m&eacute;g sz&aacute;nk&oacute;val is bajos volt a k&ouml;zleked&eacute;s; a l&oacute; elakadt a h&oacute;f&uacute;v&aacute;sban;&mdash;a bennrekedt sz&aacute;nk&oacute;t n&eacute;hol &ouml;k&ouml;rrel-bivalylyal kellett kivontatni. Amit a kaszn&aacute;r&eacute;k k&eacute;t bivalya mozd&iacute;tott, az mozdult is esze n&eacute;lk&uuml;l.</p>
<p>A keszi jegyz&#337; ilyenform&aacute;n lemondott a sz&aacute;nk&aacute;z&aacute;sr&oacute;l &eacute;s elhat&aacute;rozta, hogy ink&aacute;bb l&oacute;ra &uuml;l, &uacute;gy l&eacute;ptet &aacute;t a Galagony&aacute;s-majorba. Peterdi kaszn&aacute;r &uacute;r&eacute;khoz. Egy &oacute;ra alatt &iacute;gy is sz&eacute;pen odajuthat.&mdash;Kis mok&aacute;ny lova pr&uuml;szk&ouml;lve ballagott vele az esti id&#337;ben is sz&eacute;p h&oacute;vil&aacute;gos t&aacute;j&eacute;kon. A jegyz&#337; elgondolkodott &uacute;tk&ouml;zben err&#337;l-arr&oacute;l &eacute;s m&aacute;r el&#337;re &ouml;r&uuml;lt, hogy valah&aacute;ra megint lesz egy kis „p&aacute;rti”. Az ilyen „murik” nem esnek meg an&eacute;lk&uuml;l, vagy kal&aacute;ber vagy tarokk, vagy ami mindegyikn&eacute;l k&uuml;l&ouml;nb:&mdash;egy kis ferbli, egy kis „hazai csendes”;&mdash;hej, ez az igazi!</p>
<p>&mdash;Bizony sz&eacute;p j&aacute;t&eacute;k az,&mdash;mormolta mag&aacute;ban,&mdash;csak &eacute;rteni kell hozz&aacute;. A balekot k&ouml;nnyen p&#337;r&eacute;re vetkeztetik a n&aacute;l&aacute;n&aacute;l gyakorlottabb-&uuml;gyesebb huncutok. M&aacute;s egy&eacute;b haz&aacute;rdj&aacute;t&eacute;k is van a vil&aacute;gon, de &eacute;sz csak ehhez kell; b&aacute;ja, zamatja csak ennek az egynek van; a t&ouml;bbi mind a buta vakv&eacute;letlen es&eacute;ly&eacute;t&#337;l f&uuml;gg. A j&oacute; ferblist&aacute;nak ellenben a rossz k&aacute;rtya sem rossz, mert azt &eacute;ppen &uacute;gy el tudja titkolni, mint a veszedelmesen j&oacute;t. Az igazi ferblij&aacute;t&eacute;kos olyan, mint a szfinx:&mdash;kitanulhatatlan, megismerhetetlen. &#336; rajta a k&aacute;rty&aacute;ja meg nem l&aacute;tszik; &#337; sohasem ideges, nem kapkod&oacute;, nem siet, de el sem k&eacute;sik, soha. Mindig nyugodt &eacute;s mindig megfigyel, an&eacute;lk&uuml;l, hogy valaki sejten&eacute;. Igazi szin&eacute;sz a j&oacute; ferblista, m&eacute;g pedig az univerz&aacute;lis tehets&eacute;g&uuml;ek k&ouml;z&uuml;l, akik n&eacute;ha olvad&oacute; lirikusok, hogy a k&ouml;vetkez&#337; oszt&aacute;sban m&aacute;r cselsz&ouml;v&#337; intrikusokk&aacute;, vagy &aacute;lmodoz&oacute; melankolikusokk&aacute;, esetleg zajos h&#337;s&ouml;kk&eacute; v&aacute;ltozzanak, akik hevesen t&aacute;madnak kis er&#337;vel is; m&eacute;g olyankor is, amikor a f&eacute;l&eacute;nkek rem&eacute;nytelen&uuml;l mondanak le &eacute;s eldobj&aacute;k vigasztalan k&aacute;rty&aacute;jukat Az ilyen j&aacute;t&eacute;kos el&#337;bb-ut&oacute;bb kiv&aacute;rja a maga &uacute;gynevezett negyed&oacute;r&aacute;j&aacute;t,&mdash;amikor tudniillik j&aacute;r neki a k&aacute;rtya,&mdash;s akkor v&eacute;gigs&ouml;pri viharos szerencs&eacute;j&eacute;vel az &aacute;lm&eacute;lkod&oacute;, megf&eacute;leml&iacute;tett komp&aacute;ni&aacute;t. </p>
<p>Ilyen „matador” volt p&eacute;ld&aacute;ul a d&mdash;i „f&#337;&uacute;r”, a j&oacute;kedv&#369; pl&eacute;b&aacute;nos, akit az &#337; szelid, szentes &aacute;br&aacute;zata, &aacute;lland&oacute; mosolya, rend&iacute;thetetlen nyugalma k&ouml;zvesz&eacute;lyess&eacute; tett, ha k&aacute;rtya volt a kez&eacute;ben. Senki sem tudta a „kassz&aacute;t” olyan &aacute;rtatlan &aacute;br&aacute;zattal „beh&uacute;zni” &eacute;s senki sem &eacute;rtett hozz&aacute;, hogy olyan k&iacute;gy&oacute;simas&aacute;ggal forgassa meg a „visszav&aacute;g&aacute;sok” &eacute;les t&#337;r&eacute;t agg&oacute;d&oacute; ellenfelei ves&eacute;j&eacute;ben, amelybe k&uuml;l&ouml;n&ouml;s talentummal l&aacute;tott bele.</p>
<p>A „ferblit” el sem lehetett k&eacute;pzelni a kaszn&aacute;r&eacute;kn&aacute;l a „papunk” n&eacute;lk&uuml;l, ahogy a f&#337;urat Peterdi papa nevezni szokta. &Eacute;s ha j&aacute;t&eacute;kk&ouml;zben mag&aacute;n &eacute;rezte a pap szelid, k&eacute;rd&#337; tekintet&eacute;t, r&aacute;f&ouml;rmedt:</p>
<p>&mdash;No, mit les &uacute;gy rajtam, maga baziliszkus szem&#369;?!...</p>
<p>Ma megint volt rem&eacute;nys&eacute;g eff&eacute;le &eacute;v&#337;d&#337; mulatoz&aacute;sra;&mdash;de el&#337;bb v&eacute;gig kellett enni a diszn&oacute;tort, ami m&eacute;g j&oacute;gyomr&uacute; embernek sem utols&oacute; feladat lehetett. Hisz ami egy m&aacute;sf&eacute;lm&eacute;term&aacute;zs&aacute;s k&ouml;v&eacute;r diszn&oacute;t&oacute;l j&oacute; csak telhetett, az mind a vend&eacute;gek el&eacute; ker&uuml;lt. El&#337;sz&ouml;r is a f&aacute;intos kocsonya, f&uuml;l&eacute;b&#337;l, k&ouml;rm&eacute;b&#337;l, orr&aacute;b&oacute;l;&mdash;azut&aacute;n a torm&aacute;s h&uacute;s, meg a nyomon k&ouml;vet&#337; mindenf&eacute;le kolb&aacute;sz &eacute;s hurka; a borsos kolb&aacute;sz, a fokhagym&aacute;s kolb&aacute;sz, a v&eacute;reshurka, m&aacute;jashurka, t&uuml;d&#337;shurka; mindehhez k&aacute;posztasal&aacute;ta, v&ouml;r&ouml;sr&eacute;pa, uborka, krumpli pir&iacute;tva, nyers k&aacute;poszta, savany&uacute; must&aacute;r, &eacute;des must&aacute;r, friss sert&eacute;skaraj, tepert&#337;s pog&aacute;csa, &uacute;j tepert&#337;vel s&uuml;tve. No meg egy kis t&uacute;r&oacute;scsusza, meg egy kis komp&oacute;t a&mdash;s&uuml;lt pulyk&aacute;hoz, amit azok sz&aacute;m&aacute;ra tal&aacute;ltak fel, akik a „diszn&oacute;s&aacute;gokat” kev&eacute;sbb&eacute; szeretik.</p>
<p>Bizony ilyen vacsora megkiv&aacute;nta a k&uuml;l&ouml;nf&eacute;le vid&aacute;m&iacute;t&oacute; italokat is; a kadarka-fr&ouml;ccs&ouml;t, a rizlingkvaterk&aacute;t, a muskot&aacute;ly-k&oacute;stol&oacute;t, meg egy kis v&ouml;r&ouml;set a bikav&eacute;r&#369; burgundi fajt&aacute;b&oacute;l; azt&aacute;n az asszonyn&eacute;pnek holmi &uuml;rm&ouml;st, konty al&aacute; val&oacute; &eacute;dess&eacute;get...</p>
<p>Mire a k&aacute;rtyaasztalokhoz ker&uuml;ltek a vend&eacute;gek, valamennyinek k&eacute;tfel&eacute; &aacute;llt a f&uuml;le &eacute;s csak szuszogni b&iacute;rt; m&eacute;g azt is nehezen.</p>
<p>Ilyen testi &eacute;s telki &aacute;llapotban kezd&#337;d&ouml;tt a „cs&ouml;ndes”,&mdash;amelyhez persze hozz&aacute;&uuml;lt a keszi jegyz&#337; is, aki csak akkor &eacute;ledt fel eg&eacute;szen, minthogy f&eacute;lig megfagyva j&ouml;tt volt meg l&oacute;h&aacute;ton.</p>
<p>A pap &eacute;v&#337;dni kezdett vele:</p>
<p>&mdash;Hallja-e, n&oacute;t&aacute;rius uram, mif&eacute;le csacsija van mag&aacute;nak? F&ouml;ldig l&oacute;g le r&oacute;la a l&aacute;ba! (Tudniillik a jegyz&#337; meglehet&#337;sen nyurga ember vala.)</p>
<p>A jegyz&#337; suny&iacute;tott:</p>
<p>&mdash;Tudja, f&#337;uram, J&eacute;zus Krisztusnak sem derog&aacute;lt a csacsi; &eacute;s m&eacute;gis jobb, ha magam &uuml;l&ouml;k rajta, mintha megford&iacute;tva volna.</p>
<p>Azut&aacute;n nekifogtak annak, „amib&#337;l &eacute;ltek”;&mdash;tudniillik a k&aacute;rty&aacute;nak&mdash;&eacute;s csud&aacute;k csud&aacute;j&aacute;ra mindj&aacute;rt az els&#337; „kassz&aacute;t” a jegyz&#337; s&ouml;p&ouml;rte be.</p>
<p>Bes&ouml;p&ouml;rte a m&aacute;sodikat &eacute;s a harmadikat.</p>
<p>Megnyerte a negyediket, az &ouml;t&ouml;diket.</p>
<p>Amikor a hatodik, hetedik, nyolcadik is hozz&aacute; v&aacute;ndorolt, akkor m&aacute;r mindenki babon&aacute;t, &ouml;rd&ouml;ng&ouml;ss&eacute;get, hunc&uacute;ts&aacute;got, gonosz l&eacute;lekkel cimbor&aacute;l&aacute;st stb. emlegetett. M&eacute;g a f&#337;&uacute;r is mintha egy kicsit vesz&iacute;tett volna nagy hidegv&eacute;r&eacute;b&#337;l. Nem kritiz&aacute;lt ugyan, nem heveskedett; de &uuml;mm&ouml;g&ouml;tt &eacute;s cs&oacute;v&aacute;lta a fej&eacute;t.</p>
<p>Mindez semmit sem haszn&aacute;lt. A jegyz&#337; csak nyert, nyert, mintha fizett&eacute;k volna &eacute;rte. Utolj&aacute;ra t&ouml;bb volt m&aacute;r el&#337;tte sz&aacute;z forintn&aacute;l. (Akkoriban m&eacute;g forintban besz&eacute;lt&uuml;nk.)</p>
<p>Ekkor a lelke fenek&eacute;n egy titkos hang sz&oacute;lalt meg &eacute;s nem hagyott neki t&ouml;bbet b&eacute;k&eacute;t. A hang ezt sugdosta:&mdash;Kelj fel! Szedd a s&aacute;torf&aacute;dat &eacute;s menj haza! Sz&ouml;kj&eacute;l meg, mert ha itt maradsz, visszavesz&iacute;tesz mindent!...</p>
<p>A bekvaterk&aacute;zott jegyz&#337; fel is kelt; de annyi esze volt, hogy a terv&eacute;r&#337;l egy &aacute;rva hangot sem sz&oacute;lt. Csak kikiv&aacute;nkozott egy kicsit, ami ellen elv&eacute;gre is senkinek sem lehetett kifog&aacute;sa.</p>
<p>Kiment &eacute;s kiss&eacute; bizonytalan l&eacute;p&eacute;sekkel botork&aacute;lt le az ist&aacute;ll&oacute;ba, ahol a lova volt. A k&ouml;dm&ouml;n&eacute;t nagy b&ouml;lcsen, szint&eacute;n mag&aacute;val vitte.</p>
<p>Sebt&eacute;ben maga nyergelt; m&eacute;g csak seg&iacute;ts&eacute;get sem: h&iacute;vott, hogy meg ne s&uacute;ghassa valaki odabent, hogy sz&ouml;kik.</p>
<p>Amikor nagynehezen felkapaszkodott a lov&aacute;ra, az minden biztat&aacute;s n&eacute;lk&uuml;l elindult vele hazafel&eacute;.</p>
<p>Szelid, al&aacute;zatos, b&aacute;r&aacute;nyterm&eacute;szet&uuml; lovacska volt, a mindenbe belenyugv&oacute; fajt&aacute;b&oacute;l. Nyugodtan l&eacute;pdelt s a jegyz&#337; &uacute;gy &eacute;rezte mag&aacute;t rajta, mintha karossz&eacute;kben ringatn&aacute;k. Lassankint el is b&oacute;biskolt. El&#337;sz&ouml;r behunyta az egyik szem&eacute;t, azut&aacute;n felv&aacute;ltva a m&aacute;sikat; azut&aacute;n id&#337;nkint mind a kett&#337;t is.  Ek&ouml;zben folyv&aacute;st hallotta a ferbli-jelszavakat, aviz&oacute;kat, kommand&oacute;kat: „mi a vizi?!...” „besszer”! „rebesszer”!&mdash;„hivok”! „blindre! megadom! mije van”?!</p>
<p>Mindig &#337;neki volt legt&ouml;bbje f&eacute;l&aacute;lm&aacute;ban is &eacute;s mindig elvitte a kassz&aacute;t;&mdash;olvasta a sok nyeres&eacute;get: t&iacute;z, h&uacute;sz, sz&aacute;z forint, ezer forint, egy milli&oacute; forint!... No, ez m&aacute;r valami!...</p>
<p>Erre maga is megijedt, felriadt.</p>
<p>Oh&oacute;, ni,&mdash;az im&eacute;nt olyan j&oacute; cs&ouml;ndes id&#337; volt most pedig f&uacute;j a sz&eacute;l &eacute;s mintha havazn&eacute;k! Dehogy! Csak a zuzmar&aacute;t verdesi le a fuvalom az &uacute;tsz&eacute;li f&aacute;kr&oacute;l s annak a j&eacute;gmorzs&aacute;i csapkodj&aacute;k szemk&ouml;zt.</p>
<p>Ett&#337;l ugyan m&eacute;g lehetne egy kicsit b&oacute;biskolni. Hisz olyan sz&eacute;peket &aacute;lmodott az im&eacute;nt. Megpr&oacute;b&aacute;lta,  h&aacute;tha folytathatn&aacute;. A milli&oacute;n&aacute;l hagyta volt el; most lehunyt szemmel mormolta mag&aacute;ban:&mdash;egy milli&oacute;, egy milli&oacute;, &eacute;ppen egy kerek milli&oacute;!... Farkas!&mdash;ord&iacute;tott fel hirtelen, minthogy valami veszett morg&aacute;st hallott &aacute;lm&aacute;ban.</p>
<p>A szelid lovacska is megzavarodott a b&#337;sz ki&aacute;lt&aacute;st&oacute;l &eacute;s amit m&eacute;g sosem tett, elkezdett forogni, &aacute;gaskodni.</p>
<p>A n&oacute;t&aacute;rius t&aacute;gra meresztette a szem&eacute;t, de semmit sem l&aacute;tott. Horkoltam &aacute;lmomban &eacute;s azt gondoltam  farkasmorg&aacute;snak;&mdash;&aacute;llap&iacute;totta meg a saj&aacute;t v&iacute;gasztal&aacute;s&aacute;ra; azut&aacute;n megnyugodva sarkanty&uacute;zta meg a lecsendes&uuml;lt lovacsk&aacute;t, amely &uacute;jra visszaesett b&eacute;k&eacute;s szam&aacute;rt&uuml;relm&eacute;be.</p>
<p>A sz&eacute;l csakugyan felt&aacute;madt &eacute;s egyre s&ouml;p&ouml;rte a j&eacute;gmorzs&aacute;kat a f&aacute;kr&oacute;l. A jegyz&#337; m&aacute;r v&aacute;gyott volna az &uacute;tja v&eacute;g&eacute;re, de bizony az m&eacute;g sehol sem volt. Addig m&eacute;g lehetne t&aacute;n egy verset b&oacute;biskolni. Vagy nem?!&mdash;Csak az&eacute;rt sem?!... H&aacute;t j&oacute;l van: nem!&mdash;&eacute;s &eacute;ppen ez&eacute;rt: igen. Az ember ilyenkor f&ouml;lteszi mag&aacute;ban, amit akar, de csak azt cselekszi, amit lehet.</p>
<p>A n&oacute;t&aacute;rius nem akart aludni &eacute;s m&aacute;ris megint aludt. &Aacute;lomk&eacute;pzetei zagyv&aacute;k &eacute;s kalandoz&oacute;k voltak. &Eacute;rz&eacute;sei k&uuml;l&ouml;n&ouml;sek, f&ouml;ld&ouml;nt&uacute;liak.</p>
<p>Ugy &eacute;rezte, mintha hull&aacute;mok sodorn&aacute;k; a sz&eacute;l is tasz&iacute;totta; m&aacute;r nem hasogatta az arc&aacute;t. K&ouml;zben a muskot&aacute;ly illat&aacute;t szimatolta. Ej, be j&oacute; finom borai is vannak a kaszn&aacute;r &uacute;rnak...</p>
<p>J&oacute; ideig tartott ez, amikor v&eacute;gre val&oacute;s&aacute;gos kutyaugat&aacute;sra riadt fel. H&aacute;laistennek, csakhogy itthon vagyunk!&mdash;mormolta fennhangon.</p>
<p>Amikor a lova az ist&aacute;ll&oacute; el&#337;tt meg&aacute;llott s felnyeritett, a jegyz&#337; letoppant r&oacute;la. A kuty&aacute;k majd megett&eacute;k; ott h&ouml;r&ouml;gtek, vicsorogtak k&ouml;r&uuml;l&ouml;tte, am&iacute;g szorong&oacute; k&aacute;romkod&aacute;s&aacute;ra valami rekedt hang el nem parancsolta &#337;ket onnan.</p>
<p>&mdash;Ki maga?&mdash;k&eacute;rdezte a jegyz&#337; meglepetve.</p>
<p>&mdash;&Eacute;n itt a bakter vagyok, k&eacute;rem al&aacute;ssan.</p>
<p>&mdash;Hol: itt?! &Eacute;n nem &ouml;smerem mag&aacute;t.</p>
<p>&mdash;Itt a Galagony&aacute;s-majorban; itt vagyok &eacute;n a bakter. &Eacute;s &ouml;smerem &aacute;m a t&eacute;ns jegyz&#337; urat.</p>
<p>&mdash;Megbolondult maga?&mdash;h&ouml;rkent fel a r&eacute;m&uuml;ld&ouml;z&#337; falupenn&aacute;ja; hogy lehetne maga a galagony&aacute;si bakter, ha &eacute;n a keszi jegyz&#337; vagyok?</p>
<p>Erre a k&uuml;l&ouml;n&ouml;s logik&aacute;ra viszont a bakter n&eacute;zett nagyot. Nem &eacute;rthette a furcsa &ouml;sszef&uuml;gg&eacute;st, ami abban volt, hogy ha a jegyz&#337; &uacute;r Keszin hiszi mag&aacute;t, akkor hogy mondhat m&eacute;gis olyan bolondot a bakter, hogy ez itt a Galagony&aacute;s-major.</p>
<p>&mdash;De pedig m&eacute;gis az voln&eacute;k, inst&aacute;lom a t&eacute;ns jegyz&#337; urat. L&aacute;ttam is, amikor &uacute;gy egy f&eacute;l&oacute;ra el&#337;tt el tetszett lovagolni, oszt&#39; most vissza tetszett j&ouml;nni.</p>
<p>A jegyz&#337;nek leesett az &aacute;lla. Sz&eacute;pen vagyunk, mormolta, boros fej&eacute;ben keresg&eacute;lv&eacute;n a helyzet nyitj&aacute;t.  Hirtelen a fej&eacute;re csapott. Esz&eacute;be jutott, hogy a lova megbotlott az &uacute;ton &eacute;s a zuzmar&aacute;t szembe csapkod&oacute; sz&eacute;lben ide-oda forgott maga k&ouml;r&uuml;l. Bizonyos, hogy megfordult akkor &eacute;s minthogy k&ouml;nnyebb volt neki, ha h&aacute;tulr&oacute;l f&uacute;jja a sz&eacute;l, a gazd&aacute;ja beleavatkoz&aacute;s&aacute;nak  a hi&aacute;ny&aacute;ban visszaporoszk&aacute;lt ide, ahol egyel&#337;re k&ouml;zelebb is &eacute;rte az ist&aacute;ll&oacute;t.</p>
<p>Mit tehetett? Ebbe m&aacute;r bele kellett nyugodnia. Minthogy mindek&ouml;zben &uacute;gyis megint megszomjazott arra a f&aacute;intos muskot&aacute;lyra, visszabotork&aacute;lt a komp&aacute;ni&aacute;j&aacute;hoz, a k&aacute;rtyaszob&aacute;ba.</p>
<p>&Eacute;ppen j&oacute;kor. Ott m&aacute;r kurrent&aacute;lt&aacute;k, &eacute;letrehal&aacute;lra kerest&eacute;k; r&ouml;gt&ouml;n le is &uuml;ltett&eacute;k el&#337;bbi hely&eacute;re &eacute;s osztottak neki ferblit. Egyik kez&eacute;ben a k&aacute;rty&aacute;t szorongatta, a m&aacute;sikban a kvaterk&aacute;s poharat.</p>
<p>Egy &oacute;ra m&uacute;lva egy garasa sem volt, nemhogy a nyeres&eacute;gb&#337;l, hanem m&eacute;g a mag&aacute;&eacute;b&oacute;l sem. Mindent a pap nyert el t&#337;le.</p>
<p>Amikor pl&#369;re v&aacute;g&oacute;dva felt&aacute;p&aacute;szkodott a z&ouml;ldasztal mell&#337;l, kiss&eacute; b&aacute;rgy&uacute;n, de az&eacute;rt vid&aacute;man motyogta:</p>
<p>&mdash;Fuccs a milli&oacute;nak!</p>
<hr>
<h2><a id="a18"></a>P&Aacute;RBAJ FEGYVER N&Eacute;LK&Uuml;L</h2>
<p>Alkonyodott. A mez&#337; s&aacute;rga f&eacute;nyben &uacute;szott. A lesz&aacute;ll&oacute; nap v&eacute;gigsimogatta sugaraival a nagy puszt&aacute;t, amelyben b&aacute;gyadt mosolyg&aacute;ssal gy&ouml;ny&ouml;rk&ouml;d&ouml;tt. A mez&#337;n alig volt m&aacute;r valaki. Egy p&aacute;r kasz&aacute;s mind&ouml;ssze. A szedres&aacute;rok t&aacute;j&aacute;n kasz&aacute;lgatott Kondor Peti is, de &eacute;ppen abbanhagyta, mert &eacute;szrevett valamit.</p>
<p>A Nyitra v&eacute;d&#337;t&ouml;lt&eacute;se fel&#337;l egy lovas &uuml;getett az Irt&aacute;s-major ir&aacute;ny&aacute;ban. A lova ugyancsak kinyujt&oacute;zkodott, szinte r&ouml;p&uuml;lt, pedig csak &uuml;getve haladt-suhant. Aki rajta &uuml;lt, tudott vele b&aacute;nni. L&oacute; &eacute;s lovas szinte f&uuml;rd&ouml;tt az esti aranyf&eacute;nyben.</p>
<p>Peti &ouml;sszeh&uacute;zta a szem&ouml;ld&ouml;k&eacute;t, megcsikorgatta a fog&aacute;t. V&aacute;ll&aacute;ra dobta a kasz&aacute;j&aacute;t s nagyot ny&ouml;gve indult a vadk&ouml;rtefa alatt &aacute;csorg&oacute; fogat&aacute;hoz. A szek&eacute;r el&#337;tt a lovai ki voltak akasztva az istr&aacute;ngb&oacute;l.</p>
<p>Befogott hamarosan; egy sarogly&aacute;ra val&oacute; friss lucern&aacute;t dob&aacute;lt fel a szek&eacute;rre vasvill&aacute;val, azut&aacute;n elkocogott &#337; is az Irt&aacute;s-majorba vezet&#337; &uacute;ton.</p>
<p>Amikorra oda&eacute;rt, m&aacute;r beesteledett. A nagy puszt&aacute;t v&eacute;gigsimogatta az esti sz&eacute;l. A leg&eacute;ny nem &eacute;rezte a h&#369;v&ouml;ss&eacute;get, az &#337; feje forr&oacute; volt. Kifogott, bevezette a lovakat az ist&aacute;ll&oacute;ba; friss sz&eacute;n&aacute;t adott nekik s &uacute;gy sietett ak&ouml;zben, hogy az &ouml;reg kocsis meg nem &aacute;llhatta, hogy r&aacute; ne sz&oacute;ljon: „M&aacute;n megint bomlasz valami&eacute;rt, te fi&uacute;; nem csuda, iszen holdt&ouml;lte van.”</p>
<p>A leg&eacute;ny olyasmit d&uuml;nny&ouml;g&ouml;tt, hogy kinek mi k&ouml;ze ahhoz; de csak halkan mondta; nem akart volna most civakodni, hi&aacute;baval&oacute; szavakat v&aacute;ltani. Legsiet&#337;sebb dolg&aacute;t is csak nagyj&aacute;b&oacute;l v&eacute;gezte s azt&aacute;n ell&eacute;pett az ist&aacute;ll&oacute;b&oacute;l; k&ouml;r&uuml;lker&uuml;lte a sz&eacute;r&uuml;skertet s a kazlak m&ouml;g&ouml;tt sebes l&eacute;p&eacute;ssel indult a juh&aacute;szsz&aacute;mad&oacute; lak&aacute;sa fel&eacute;, amely az utols&oacute; h&aacute;zban volt a pusztai major csel&eacute;dlak&aacute;sai k&ouml;z&uuml;l Alighogy az ak&aacute;cos mellett arra fordult, nagyot dobbant a szive. &Uacute;gy volt, ahogy gondolta. Az irnok &uacute;r lova oda volt k&ouml;tve a h&aacute;z el&#337;tt nyujt&oacute;zkod&oacute; fiatal h&aacute;rsf&aacute;hoz.</p>
<p>A sz&eacute;nah&aacute;ny&oacute; vasvilla most is ott volt a Peti kez&eacute;ben. Azt, tudja Isten mi&eacute;rt, mag&aacute;n&aacute;l felejtette. Most el&#337;sz&ouml;r is beled&ouml;fte a gyepes f&ouml;ldbe, de &uacute;gy, hogy a villa k&eacute;t &aacute;ga elg&ouml;rb&uuml;lt bele; azut&aacute;n kir&aacute;ntotta  a f&ouml;ldb&#337;l heves, indulatos mozdulattal. Lihegett, fujt; olyan kong&oacute; h&ouml;rd&uuml;l&eacute;s szakadt fel a mell&eacute;b&#337;l, amilyen a gulyabeli vadbika d&uuml;nny&ouml;g&eacute;se.</p>
<p>A sz&aacute;mad&oacute; kuty&aacute;ja el&eacute;be j&ouml;tt s fark&aacute;t cs&oacute;v&aacute;lva h&iacute;zelkedett volna neki. Elr&uacute;gta mag&aacute;t&oacute;l. A szeg&eacute;ny kutya nyiffant egyet s eloldalgott. Peti a hom&aacute;lyban &eacute;lesen vil&aacute;g&iacute;t&oacute; ablakhoz lop&oacute;dzott s be akart n&eacute;zni rajta, de az ablak als&oacute; fele el volt takarva bel&#337;l valami kend&#337;vel s a l&aacute;mpa f&eacute;nye csak a fels&#337;r&eacute;sz&eacute;n &ouml;z&ouml;nl&ouml;tt ki. A f&uuml;gg&ouml;nyt p&oacute;tl&oacute; kend&#337;n kereszt&uuml;l mintha k&eacute;t egym&aacute;shoz nagyon k&ouml;zel lev&#337; &aacute;rny&eacute;k l&aacute;tszott volna. Petinek nem is a szeme, hanem a szive mondta meg, hogy kiknek az &aacute;rnyalakjai azok. Az egyik bizony a sz&aacute;mad&oacute; le&aacute;ny&aacute;&eacute; volt, a m&aacute;sik nem is lehetett m&aacute;s&eacute;, csak az &iacute;rnok&eacute;.</p>
<p>Ilyenkor, estennet, szokott az &uacute;rfi ell&aacute;togatni ide a fels&#337; udvarb&oacute;l, l&oacute;h&aacute;ton. Valami j&oacute;m&oacute;d&uacute; fi&uacute; volt, aki csak tanulni j&ouml;tt a gazdas&aacute;gba s maga tartott lovat mag&aacute;nak. Azt, ha ny&uacute;zta is, nem kifog&aacute;solhatta az isp&aacute;n &uacute;r. De m&eacute;g csak nem is ny&uacute;zta; iszen rep&uuml;lt az a nagyszer&#369; &aacute;llat &eacute;s a fels&#337; udvarb&oacute;l j&oacute; negyed&oacute;ra alatt k&ouml;nnyen itt volt. J&ouml;nni &uacute;gy j&ouml;ttek, hogy a mad&aacute;r se gyorsabban; hanem ann&aacute;l lass&uacute;bb volt az elmenetel&ouml;k. Az &iacute;rnok &uacute;r ficoltatta a lov&aacute;t a h&aacute;z el&#337;tt; Ka indult is, megint csak visszafordult; &uacute;gy tett, mintha nem b&iacute;rna a lov&aacute;val, amely mindig visszakiv&aacute;nkozott a fiatal h&aacute;rsfa mell&eacute;. Amikor a sz&aacute;mad&oacute; otthon volt, akkor kevesebb ideig tartott a fincoltat&aacute;s; de ha &uacute;gy tal&aacute;lt &eacute;rkezni az &uacute;rfi; hogy az &ouml;reg juhos m&eacute;g nem ker&uuml;lt haza, akkor ann&aacute;l tov&aacute;bb virtuskodott a le&aacute;ny el&#337;tt, szinte a le&aacute;nynak, akit&#337;l nyilv&aacute;nval&oacute;an nehezen v&aacute;lt el. Pedig mit akarhatott t&#337;le? Hisz az ilyen pusztai vadvir&aacute;g nem holmi cs&eacute;lcsap &uacute;rfiak kebl&eacute;re val&oacute;, ahol nagyon is hamar elhervadhat.</p>
<p>A sz&aacute;mad&oacute;n&eacute; csendes, sz&#369;kszav&uacute; asszony volt, aki, ha gondolt is valamit, nem igen merte azt el&aacute;rulni. Ha meg a kis le&aacute;nya k&eacute;rte, hogy ne sz&oacute;ljon az apj&aacute;nak, akkor &eacute;ppens&eacute;ggel megn&eacute;mult; bomlott a gyermek&eacute;&eacute;rt s minden kiv&aacute;ns&aacute;g&aacute;t teljes&iacute;tette volna. Mind&ouml;ssze ennyit szokott mondani: „B&ouml;zse, vigy&aacute;zz!” &eacute;s ebben benne volt minden elk&eacute;pzelhet&#337; int&eacute;s &eacute;s j&oacute;tan&aacute;cs.</p>
<p>B&ouml;zse vigy&aacute;zott is.- &Ouml;szt&ouml;n&ouml;s szem&eacute;remmel tartotta mag&aacute;t&oacute;l t&aacute;vol az &uacute;rfit, de m&eacute;gsem annyira, hogy a fics&uacute;r csak ann&aacute;l jobban ne hev&uuml;lt volna a k&ouml;zels&eacute;g&eacute;ben. Ha a kez&eacute;t simogatta az &uacute;rfi, nem r&aacute;ntotta el, hagyta; de ha a derek&aacute;hoz k&ouml;zeledett a karj&aacute;val, r&aacute;csapott a fel&eacute;je ny&uacute;lk&aacute;l&oacute; k&eacute;zre. Cs&oacute;kot egyetlen egyet lophatott t&#337;le az &uacute;rfi, azt is v&eacute;letlen&uuml;l, de annak az &iacute;z&eacute;t nem b&iacute;rta elfeledni; hanem a kis le&aacute;ny r&eacute;sen volt att&oacute;l fogva &eacute;s semmif&eacute;le praktik&aacute;val sem lehetett a tolvajs&aacute;got megism&eacute;telni.</p>
<p>Peti mondta a le&aacute;nynak:</p>
<p>&mdash;B&ouml;zse, &eacute;n egyszer k&aacute;rt teszek abban a ny&aacute;lasban!</p>
<p>A le&aacute;ny kacagott:</p>
<p>&mdash;Ugyan, ugyan. Peti, mit akarsz? Der&eacute;k fiatal &uacute;r az, olyan sz&eacute;pen tud az besz&eacute;lni, tanulhatn&aacute;l t&#337;le!</p>
<p>Peti majdhogy el nem harapta a nyelv&eacute;t, olyat k&eacute;sz&uuml;lt mondani. Hogy m&eacute;g &#337; tanuljon att&oacute;l!... &Eacute;s feltette mag&aacute;ban, hogy ezut&aacute;n lesi, figyeli s ha t&ouml;bb lenne kett&#337;n&eacute;l, majd teszen valamit; azt csak &#337; tudja, hogy mit.</p>
<p>Ma k&uuml;l&ouml;n&ouml;sen s&ouml;t&eacute;t kedv&eacute;ben volt. Elsz&aacute;ntan &eacute;rezte, hogy ma lesz valami, ak&aacute;rmi. Ma besz&eacute;l az &uacute;rfival; a t&ouml;bbi att&oacute;l f&uuml;gg!... Ugy tervezte, hogy a sz&eacute;r&uuml;skert sark&aacute;n&aacute;l v&aacute;rja, ott musz&aacute;j neki elhaladni, ha visszalovagol. Akkor meg&aacute;ll&iacute;tja, megk&eacute;rdezi; vagy &uacute;tnak ereszti vagy nem; nagyon elsz&aacute;nt volt s a vasvill&aacute;j&aacute;t komoran szorongatta, &uacute;gy &aacute;llott lesbe a h&aacute;rmasf&aacute;n&aacute;l, &eacute;ppen a sz&ouml;gleten.</p>
<p>V&aacute;rt, v&aacute;rt, sok&aacute;ig; mindegyre t&uuml;relmetlenebb&uuml;l forgott a h&aacute;rsfa k&ouml;r&uuml;l, mintha megkerg&uuml;lt volna; minduntalan kin&eacute;zett a tanya fel&eacute;: j&ouml;n-e m&aacute;r! Alig b&iacute;rta a v&aacute;r&aacute;st, hisz ak&ouml;zben igaz&aacute;n este lett &eacute;s &#337;t is kereshett&eacute;k. A J&oacute;sz&aacute;g nem k&eacute;rdi, nem is b&aacute;nja, mi baja az ilyen kocsis ember sziv&eacute;nek, az megk&ouml;veteli a mag&aacute;&eacute;t az eg&eacute;sz napi munk&aacute;ja ut&aacute;n.</p>
<p>A kisb&eacute;resek m&aacute;r itattak; pattogtatt&aacute;k az ostorukat, terelgett&eacute;k az &ouml;kr&ouml;t a k&uacute;tr&oacute;l hazafell&eacute;. A g&oacute;lya er&#337;sen kelepelt az &ouml;k&ouml;rist&aacute;lt&oacute; tetej&eacute;n; tudja Isten, mi &uuml;t&ouml;tt ahhoz is ilyen k&eacute;s&#337;n. Tal&aacute;n macska  m&aacute;szk&aacute;lt a f&eacute;szke k&ouml;r&uuml;l, arra ripakodott. L&aacute;m az is hogy f&eacute;lti az &ouml;v&eacute;t, hogy s&iacute;kra sz&aacute;ll &eacute;rte!...</p>
<p>&Eacute;pp akkor mozdultak v&eacute;gre valah&aacute;ra a h&aacute;rsfa t&aacute;j&eacute;k&aacute;n. Az &uacute;rfi lova r&ouml;hintett, az azt jelentette, hogy j&ouml;n a gazd&aacute;ja. Peti kikukucsk&aacute;lt; l&aacute;tta, amikor egyetlen lend&uuml;lettel fenn termett az irnok a l&oacute; h&aacute;t&aacute;n. B&ouml;zse ott &aacute;llott s n&eacute;zte; m&eacute;g akkor is b&uacute;cs&uacute;zgattak, mint akik nem b&iacute;rnak egym&aacute;st&oacute;l elv&aacute;lni. Amikor az &uacute;rfi valah&aacute;ra indult, Peti is visszabujt s leste. Szorongatta a villa nyel&eacute;t; elsz&aacute;ntan tervezte, hogyan toppan majd a lovas el&eacute;; f&#337;tt a feje, hogy hogy is kezdje, mit mondjon, legsz&iacute;vesebben semmit sem besz&eacute;lt volna, csak a vasvill&aacute;ra bizott volna mindent. F&uuml;lz&uacute;g&aacute;sa t&aacute;madt s att&oacute;l &uacute;gy r&eacute;mlett neki, mintha besz&eacute;lgetve j&ouml;nn&eacute;nek ketten is; a fi&uacute; meg a le&aacute;ny. Nem b&iacute;rta tov&aacute;bb a nagy lelki zakatol&aacute;st, el&#337;ugrott a h&aacute;rmasfa m&ouml;g&uuml;l s a vasvill&aacute;t &uuml;t&eacute;sre emelte, &Eacute;ppen akkor, amikor csakugyan oda&eacute;rt a fi&uacute; meg a le&aacute;ny; mert &aacute;mb&aacute;r z&uacute;g&oacute; f&uuml;llel hallotta, m&eacute;gis &uacute;gy volt igaz, hogy biz azok ketten j&ouml;ttek s besz&eacute;lgetttek; a le&aacute;ny kis&eacute;rte az &uacute;rfit egy darabon, mert egy &uacute;tjuk volt a sz&eacute;r&uuml;ig.</p>
<p>A vadul el&#337;ugr&oacute; alakt&oacute;l az &uacute;rfi lova megijedt s minthogy &eacute;ppen gyeng&eacute;n fogt&aacute;k a sz&aacute;j&aacute;t, nagyot &aacute;gaskodott hirtelen, megp&ouml;rd&uuml;lt maga k&ouml;r&uuml;l s ezzel a v&aacute;ratlan lend&uuml;lettel &uacute;gy elhaj&iacute;totta mag&aacute;r&oacute;l a lovas&aacute;t, hogy az nyekkenve h&ouml;mp&ouml;lyg&ouml;tt meg k&eacute;tszer is a f&ouml;ld&ouml;n.</p>
<p>Ak&aacute;rmi egy&eacute;b t&ouml;rt&eacute;nt volna, &eacute;ppen csak erre nem sz&aacute;m&iacute;tott a haragos leg&eacute;ny. Igy nem mehetett neki az elesettnek, aki am&uacute;gy is olyan sz&ouml;rnyen megsz&eacute;gyen&uuml;lt. Petinek az esz&eacute;n ez villant &aacute;t:&mdash;Ezt ugyan r&ouml;stelheti! Milyen figura lett egyszerre; hogy ny&ouml;g &eacute;s k&aacute;romkodik!...</p>
<p>M&aacute;r lecsillapodott bossz&uacute;&aacute;ll&oacute; d&uuml;he; els&#337; gondolata a l&oacute; volt, a t&uuml;zes paripa, amely vil&aacute;gg&aacute; k&eacute;sz&uuml;lt nagy megriadt&aacute;ban; azt nem volt szabad engedni. Egy ugr&aacute;ssal a zabl&aacute;j&aacute;n&aacute;l termett s elkapta az &aacute;lladz&oacute;j&aacute;t; szor&iacute;tott rajta egyet; att&oacute;l a nyugtalan &aacute;llat mindj&aacute;rt olcs&oacute;bban adta; horkolva-fujva maradt meg a hely&eacute;n. Mire B&ouml;zse az els&#337; sikolt&aacute;s ut&aacute;n a m&aacute;sodiknak foh&aacute;szkodott volna neki, m&aacute;r semmi baj sem volt, csak az, hogy az &uacute;rfi s&aacute;nt&iacute;tva t&aacute;p&aacute;szkodott f&ouml;l s bicegve j&ouml;tt, &uacute;gy szidta Petit, d&uuml;ht&#337;l-m&eacute;regt&#337;l elv&aacute;ltozott kappanhangon: te szam&aacute;r, te &ouml;k&ouml;r, te birka, te l&oacute;, te diszn&oacute;!...</p>
<p>Olyan mulats&aacute;gos volt, hogy B&ouml;zse nem b&iacute;rt mag&aacute;val s felkacagott. Petit mintha h&aacute;jjal kenegett&eacute;k volna. Ezt a cseng&#337; kacag&aacute;st nem adta volna most a kerek vil&aacute;g&eacute;rt sem. B&aacute;nta is m&aacute;r az &uacute;rfit, aki majdnem megpukkadt! &#336; is kacagott. Min&eacute;l jobban szidta a p&oacute;rulj&aacute;rt &iacute;rnok, ann&aacute;l jobban kacagtak mind a ketten. Szinte egym&aacute;st&oacute;l ragadt rajok a j&oacute;&iacute;z&#369;, megk&ouml;nyeztet&#337; kacag&aacute;s.</p>
<p>&mdash;No,&mdash;mondta v&eacute;gre a leg&eacute;ny&mdash;gy&#369;jj&ouml;n m&aacute;n. fogi m&aacute;n meg a kant&aacute;rsz&aacute;rat; biccenjen valahogy a nyeregbe. Igaz is, minek nem &uuml;l rendesen a lovon.</p>
<p>&mdash;Te szam&aacute;r, te &aacute;llat,&mdash;kezdte &uacute;jra az &uacute;rfi, elk&eacute;pedve azon, hogy &#337;, a tanult mester lovas, ne &uuml;lne a nyeregben rendesen. Tal&aacute;n te nem est&eacute;l le l&oacute;r&oacute;l sohasem?&mdash;f&ouml;rmedt fel pukkad&oacute; m&eacute;reggel.</p>
<p>&mdash;Nem &eacute;n!&mdash;mondta Peti j&oacute;kedv&#369; nyugalommal.</p>
<p>M&eacute;g B&ouml;zse is t&oacute;d&iacute;totta:</p>
<p>&mdash;Az? Biz az nem esik le; az itt a puszt&aacute;n a legjobb lovas.</p>
<p>Az &uacute;rfit mintha h&aacute;tba v&aacute;gt&aacute;k volna. „A legjobb lovas!”&mdash;csend&uuml;lt a f&uuml;l&eacute;be, mik&ouml;zben f&aacute;j&oacute;s tompor&aacute;t simogatta. &Eacute;s ezt neki mondj&aacute;k. &Eacute;ppen B&ouml;zse mondja!</p>
<p>Ett&#337;l a dics&eacute;rett&#337;l v&eacute;gk&eacute;p elmult a Peti indulata. B&uuml;szk&eacute;n n&eacute;zett B&ouml;zs&eacute;re, meg az &uacute;rfira &eacute;s &uacute;jra mondta leereszked&#337; biztat&aacute;ssal:</p>
<p>&mdash;Gy&#369;jj&ouml;n no, fogi meg a kant&aacute;rsz&aacute;rat; majd seg&iacute;tek, hogy t&uacute;l ne forduljon, ha kapaszkodik.</p>
<p>Ez m&aacute;r t&ouml;bb volt a sokn&aacute;l. Az &iacute;rnokocska megemberelte mag&aacute;t; sziszegve l&oacute;dult nyeregbe &eacute;s minthogy csakugyan j&oacute; lovas volt, meg is &uuml;lt most m&aacute;r, &aacute;mb&aacute;r b&#337;g&#337;nek n&eacute;zte a csillagos eget, olyanokat f&aacute;jdult a dereka.</p>
<p>Se sz&oacute;lt, se besz&eacute;lt, v&eacute;gigv&aacute;gott a lov&aacute;n; m&eacute;g meg is sarkanty&uacute;zta. Ugy eliramodott tehetetlen d&uuml;h&eacute;ben, hogy csak &uacute;gy porzott ut&aacute;na a puszta. A gyerekek ut&aacute;na b&aacute;multak; azt hitt&eacute;k, ragad vele a l&oacute;, nemsok&aacute;ra elt&#369;nt a fasorban.</p>
<p>B&ouml;zse meg Peti m&eacute;g akkor is kacagott rajta.</p>
<p>&mdash;Jaj, de furcsa volt,&mdash;vihogott a le&aacute;ny,&mdash;jaj, te Peti, te!</p>
<p>Peti el&eacute;gedetten r&ouml;hintett r&aacute;: &uuml;h&uuml;m!</p>
<hr>
<h2><a id="a19"></a>BOG&Aacute;TI BABON&Aacute;JA</h2>
<p>Amikor Bog&aacute;ti Janit v&eacute;gre kinevezt&eacute;k a k&mdash;i uradalomba alerd&eacute;sznek, elsz&aacute;nta r&aacute; mag&aacute;t, hogy lesz ami lesz, de &#337; m&eacute;gis megk&eacute;ri a Steinhuber Nusika kez&eacute;t az apj&aacute;t&oacute;l, a mogorva f&#337;erd&eacute;szt&#337;l, aki pedig &#337; r&aacute; nem n&eacute;zett j&oacute; szemmel. Vagy k&eacute;t esztend&#337;vel ezel&#337;tt ugyanis Jani behajttatott a ker&uuml;l&#337;kkel az egyik erd&#337;r&eacute;szb&#337;l hat tehenet, amelyek tilosban legeltek s azt&aacute;n nemcsak az s&uuml;lt ki, hogy azok a tehenek a f&#337;erd&eacute;sz ur&eacute;i, hanem az is, hogy nem volt neki h&aacute;romn&aacute;l t&ouml;bb teh&eacute;ntart&aacute;sa, m&eacute;gis hatot tartott, ami&eacute;rt az uradalomt&oacute;l j&oacute;kora orrot kapott. Az&oacute;ta nem szenvedhette az akkori erd&eacute;szseg&eacute;det, Bog&aacute;tit, aki most v&eacute;gre alerd&eacute;sz lett.</p>
<p>Egyetlen megnyugv&aacute;sa az volt Janinak, hogy Nusik&aacute;val m&aacute;r meg&eacute;rtett&eacute;k egym&aacute;st; s&#337;t m&eacute;g Lencsi mama&mdash;aki bolondja volt a le&aacute;nyk&aacute;j&aacute;nak&mdash;sem rontott a dolgukon, hanem ink&aacute;bb seg&iacute;tett nekik m&oacute;dj&aacute;val, amennyire az ur&aacute;t&oacute;l val&oacute; f&eacute;lsze engedte.</p>
<p>M&aacute;skor nem tal&aacute;lkozhattak a gyerekek, csak ha Steinhuber papa kint j&aacute;rt az erd&#337;n; ami ugyan j&oacute;form&aacute;n naponkint megesett, de csak akkor volt a dolog b&aacute;tors&aacute;gos, ha valahova messzebb ment ki, amikor haza sem ker&uuml;lt estig. Ilyenkor a tariszny&aacute;j&aacute;ban elem&oacute;zsi&aacute;t vitt mag&aacute;val. &Aacute;mb&aacute;r r&aacute; nem b&iacute;zta &#337; azt az erd&eacute;szseg&eacute;dre, hogy mikor hova megy &eacute;s mi a sz&aacute;nd&eacute;ka, de a seg&eacute;d az als&oacute;h&aacute;zban m&eacute;gis mindent megtudott; mert Onnan (ott lakott, tudniillik) felgukkerezett kora-reggelenkint a Nusika ablak&aacute;ra s ha abban cserepes vir&aacute;g volt, ez azt jelentette, hogy a papa este elem&oacute;zsi&aacute;t csomagoltatott, teh&aacute;t ma nem lesz itthon. Ilyenkor minden furfanggal megcsin&aacute;lta Jani, hogy egy f&eacute;l&oacute;r&aacute;csk&aacute;ra ak&aacute;rmi m&aacute;s dolg&aacute;t&oacute;l is hazasz&ouml;kj&eacute;k s a Lencsi mama gondos fel&uuml;gyelete mellett megl&aacute;togassa az &#337; Nusik&aacute;j&aacute;t.</p>
<p>Sz&eacute;p ny&aacute;ri id&#337; volt,&mdash;vas&aacute;rnap estefel&eacute;&mdash;amikor &uuml;nnepi par&aacute;d&eacute;s z&ouml;ldkab&aacute;tban k&ouml;zeledett a fels&#337;h&aacute;zhoz a mi ujdons&uuml;lt fiatal alerd&eacute;sz&uuml;nk.&mdash;Legfeljebb kidob az ajt&oacute;n s akkor majd visszamegyek az ablakon, gondolta;&mdash;ha pedig sokat teket&oacute;ri&aacute;zik, megsz&ouml;ktetem Nusik&aacute;t Lencsi mam&aacute;val egy&uuml;tt... Nem folytathatta a tervezget&eacute;s&eacute;t, mert a nyitott ablakon &aacute;t nagy z&uacute;g&aacute;s-morg&aacute;s-pattog&aacute;s-k&aacute;romkod&aacute;s &eacute;s mennyd&ouml;rg&#337;s pat&aacute;lia hallatszott ki. ami megd&ouml;bbentette. Rosszkor j&ouml;v&ouml;k, mormolta;&mdash;de m&aacute;r nem &aacute;llott meg; hisz f&eacute;l&uacute;tr&oacute;l visszat&eacute;rni k&eacute;sz kudarc &eacute;s bizonyos szerencs&eacute;tlens&eacute;g. Hallotta, hogy kiab&aacute;l az &ouml;reg Frici papa odabent, m&eacute;rges indulattal, m&eacute;g jobban kitekerve a magyar szavak nyak&aacute;t, mint rendesen.</p>
<p>&mdash;Sz&eacute;pen van aztat; Donnenvetter! Ha aztat az &iacute;r&aacute;s el&#337; nem gyun, l&#337;hetek magamba f&#337;be piff-paff!</p>
<p>Erre a szigor&uacute; besz&eacute;dre Lencsi mama csillap&iacute;t&oacute; szavai k&ouml;vetkeztek, meg a Nusi keserves s&iacute;r&aacute;sa. Ha m&eacute;g ingadozott volna is Jani, hogy most mit csin&aacute;ljon: ez a s&iacute;r&aacute;s becsalta. Nem minden kock&aacute;zat n&eacute;lk&uuml;l toppant be.</p>
<p>&mdash;J&oacute; est&eacute;t kiv&aacute;nok; mi a baj?&mdash;k&eacute;rdezte, k&eacute;szen arra, hogy a t&uuml;zet k&ouml;pk&ouml;d&#337; „princi” rajta t&ouml;lti ki a haragj&aacute;t.</p>
<p>Steinhuber elibe pattant.&mdash;Hogy mi a bajod? Tufferflucht! Aztat k&eacute;rdezd meg ezekt&#337;l ni! Megvet&eacute;ssel mutatott a n&#337;kre:&mdash;ezek a bajod!&mdash;fejezte be r&ouml;viden, mire Nusika &uacute;jabb s&iacute;r&oacute;versbe kezdett.</p>
<p>Lencsi mama volt m&eacute;g a legnyugodtabb, vagy csak &uacute;gy mutatta. &#336; is halv&aacute;ny volt &eacute;s hadarva besz&eacute;lt.</p>
<p>&mdash;Majd &eacute;n elmondom, mi t&ouml;rt&eacute;nt, &uacute;gyis sz&uuml;ks&eacute;g&uuml;nk lesz mag&aacute;ra, Bog&aacute;ti. Gomb&aacute;zni ment&uuml;nk Nusik&aacute;val mindj&aacute;rt eb&eacute;d ut&aacute;n, s az erd&#337; sz&eacute;l&eacute;n tal&aacute;lkoztunk az isp&aacute;n &uacute;rral, aki a fogat&aacute;n &eacute;ppen idetartott. Egy p&eacute;nzeslevelet hozott az uramnak az erd&#337;mester &uacute;rt&oacute;l; mondtuk, hogy apus nincs otthon, csak est&eacute;re j&ouml;n meg, h&aacute;t ideadta a levelet nek&uuml;nk. Nusika beletette a retik&uuml;lj&eacute;be. A retik&uuml;l pedig vagy lecs&uacute;szott a karj&aacute;r&oacute;l vagy leszakadt, amikor a bokrok k&ouml;zt bujk&aacute;ltunk. A h&aacute;rmas k&#337;n&eacute;l, ahol Nusika a zsebkend&#337;j&eacute;t kivette bel&#337;le, m&eacute;g megvolt; azut&aacute;n m&aacute;r csak itthon vett&uuml;k &eacute;szre, hogy sehol sincs; a gomb&aacute;skos&aacute;r is a Nusika karj&aacute;n volt, az eltakarta a retik&uuml;lt, amellett nem t&uuml;nt f&ouml;l, hogy ott van-e, nincsen-e. Most azt&aacute;n k&eacute;sz a baj; pedig a Nusika op&aacute;los gy&#369;r&#369;je is benne volt.</p>
<p>&mdash;No ja!&mdash;ki&aacute;ltotta k&ouml;zbe d&uuml;h&ouml;sen Frici papa:&mdash;a gy&#369;r&#369;t sincsen; pedig m&eacute;g tartozok r&aacute;. Azt a levelet benne volt a munk&aacute;sok b&eacute;re eg&eacute;sz h&eacute;tre, t&ouml;bb mint k&eacute;tezer forintok. Mink h&eacute;tf&#337;n fizetj&uuml;k, hogy vas&aacute;rnap a korcsm&aacute;ban el ne idd. Most &eacute;n mit csin&aacute;lok? Hova leszek? Ki seg&iacute;t &eacute;n rajtam?!</p>
<p>Bog&aacute;ti nagyot gondolt. Kiv&aacute;gta a rezet j&oacute; kem&eacute;nyen:&mdash;&eacute;n!</p>
<p>A f&#337;erd&eacute;sz eln&eacute;mult, r&aacute;b&aacute;mult.&mdash;Maga?!... mit tud maga? ezek h&uacute;sz kilom&eacute;tert szaladg&aacute;ltak az erd&#337;ben; hol megleled ott egy kis retik&uuml;l, holnapig?! mert s&uuml;rg&#337;s.</p>
<p>&mdash;&Eacute;n m&eacute;g ma meghozom. De egy felt&eacute;telem van.</p>
<p>Steinhuber gyanakodva v&aacute;rta, hogy ugyan mi az &eacute;s k&eacute;rd&#337;n pislogott r&aacute;.</p>
<p>&mdash;F&#337;erd&eacute;sz &uacute;r nekem adja Nusik&aacute;t!</p>
<p>&mdash;Hoppsza, gazember!&mdash;pattant fel Frici papa,&mdash;mit nem akarod te?!&mdash;Szinte elk&eacute;ppedt ett&#337;l a vakmer&#337; k&ouml;vetel&eacute;st&#337;l.</p>
<p>&mdash;Alerd&eacute;sz vagyok m&aacute;r, majd csak meglesz&uuml;nk; ugy-e, Nusika?</p>
<p>&mdash;I-i-igen!&mdash;szepegte Nusika &eacute;s az anyja kebl&eacute;re bor&uacute;lt.</p>
<p>&mdash;H&aacute;t &iacute;gy vagyunk? Akkor sz&eacute;pen vagyunk!&mdash;csud&aacute;lkozott az &ouml;reg, n&eacute;mileg szelid&uuml;lten. De csakhamar &ouml;sszeszedte mag&aacute;t. Kiegyenesedett.&mdash;Most csak az&eacute;rt sem!&mdash;ki&aacute;ltotta inger&uuml;lten; tal&aacute;n ti engem az orr&aacute;n&aacute;l h&uacute;zz&aacute;tok? Tal&aacute;n ti &ouml;ssze is besz&eacute;ltetek; tal&aacute;n tudj&aacute;tok is, hol van a retik&uuml;l... Lencsi mama elsz&ouml;rnyedt:&mdash;De papa, az isten&eacute;rt! R&oacute;lam teszel fel ilyen cs&uacute;nyas&aacute;got?&mdash;H&iacute;rtelen s&iacute;rva fakadt.</p>
<p>Az &ouml;reg megszeppent. Nagy tiszteletben tartotta a feles&eacute;g&eacute;t s most maga is &eacute;rezte, hogy megs&eacute;rtette.&mdash;Lencsi ne s&iacute;rjad; nem hiszem, nem mondom; de hogy tud ez akkor m&eacute;gis megtal&aacute;lni valamit, ahol nem is volt?</p>
<p>&mdash;Az m&aacute;r az &eacute;n gondom,&mdash;replik&aacute;zott Bog&aacute;ti.&mdash;Csak az a k&eacute;rd&eacute;s, megkapom-e Nusik&aacute;t; mert ha nem kapom, akkor j&ouml;n a vizsg&aacute;lat, az id&eacute;z&eacute;s, a gyan&uacute;s&iacute;t&aacute;s, a sz&eacute;gyen...</p>
<p>&mdash;Hallgass! m&aacute;r elegem van!&mdash;ki&aacute;ltotta Steinhuber megszeppenve.&mdash;Isten neki... de ha becsapsz  engem!...</p>
<p>&mdash;Ne tartson att&oacute;l f&#337;erd&eacute;sz &uacute;r. B&iacute;zza csak r&aacute;m. Nusika k&eacute;rem, hol van az a zsebkend&#337;, amelyet kivett a retik&uuml;lb&#337;l a h&aacute;rmas k&#337;n&eacute;l?</p>
<p>&mdash;Itt van.</p>
<p>&mdash;Adja ide, kell a babon&aacute;mhoz. Mert babon&aacute;val szerzem meg a retik&uuml;lt, ennyit megmondhatok.</p>
<p>Mind a h&aacute;rman riadtan n&eacute;ztek r&aacute;, Frici papa maga is nagy szemet meresztett.&mdash;Erre k&iacute;v&aacute;ncsi vagyok&mdash;mormolta.</p>
<p>Bog&aacute;ti a zseb&eacute;be cs&uacute;sztatta a Nusika zsebkend&#337;j&eacute;t; k&ouml;sz&ouml;nt, sarkon ford&uacute;lt &eacute;s elsietett. L&aacute;tszott rajta, hogy tudja, mit csin&aacute;l &eacute;s nem akar id&#337;t vesztegetni.</p>
<p>Lencsi mama keresztet vetett ut&aacute;na titokban, azzal &aacute;ldotta meg az igyekezet&eacute;t. Nusika m&eacute;g nem t&eacute;rt mag&aacute;hoz nagy szepeg&eacute;s&eacute;b&#337;l, hisz minden&eacute;rt magamag&aacute;t okolta; &#337; vesztette el a retik&uuml;lt a sok p&eacute;nzzel.</p>
<p>Frici papa olyasmit morgott, hogy ez az ember bizonyosan az &ouml;rd&ouml;ggel cimbor&aacute;l; ha meghozza a retik&uuml;lt, akkor csakugyan b&#369;b&aacute;joss&aacute;g, boszork&aacute;nys&aacute;g van a dologban.</p>
<p>M&aacute;r j&oacute;l beesteledett ek&ouml;zben &eacute;s gy&ouml;ny&ouml;r&#369; holdvil&aacute;g volt. Olyan volt &aacute; k&ouml;rny&eacute;k, mintha kivil&aacute;g&iacute;tott&aacute;k volna. Az erd&#337; susogott, mintha &aacute;lm&aacute;ban besz&eacute;lgetne. Kezdett az este belehajlani az &eacute;jszak&aacute;ba. Steinhuber papa el nem b&iacute;rta k&eacute;pzelni, hogy mit csin&aacute;l Bog&aacute;ti ilyenkor odakint az erd&#337;ben, ahol m&eacute;gis csak s&ouml;t&eacute;t van. Ha m&eacute;g olyan bagolyszeme van is, hogy b&iacute;r l&aacute;tni abban a s&ouml;t&eacute;ts&eacute;gben. Olyan izgatott volt, hogy le sem fek&uuml;dt. Ki&uuml;lt a torn&aacute;cra &eacute;s egyik pip&aacute;t sz&iacute;vta a m&aacute;sik ut&aacute;n. Az asszonyn&eacute;pet betuszkolta; l&aacute;tni sem akarta. Lencsi mama b&iacute;zott a j&oacute; Istenben; lefek&uuml;dt, csakhamar el is aludt. Nusika pedig oda&aacute;llott az ablaka el&eacute; &eacute;s szorong&oacute; nyugtalans&aacute;ggal kis&eacute;rte k&eacute;pzelet&eacute;ben a v&#337;leg&eacute;ny&eacute;t, akit m&aacute;r annak &eacute;rzett.</p>
<p>Az &eacute;jszaka lassankint eg&eacute;szen elhatalmasodott ezalatt. Egy kecskefej&#337; perregett a h&aacute;zraborul&oacute; nagy h&aacute;rsf&aacute;n; n&eacute;ha.kilend&#369;lt a lomb k&ouml;z&uuml;l a holdsug&aacute;rban rajz&oacute; sz&uacute;nyog k&ouml;z&eacute;: olyankor l&aacute;tni lehetett nesztelen&uuml;l surran&oacute; &aacute;rny&eacute;kszer&#369; alakj&aacute;t.</p>
<p>Nusika &eacute;bren &aacute;lmodozott. Ki tudja meddig. &Oacute;r&aacute;khosszat. &Eacute;ppen azt &eacute;lte &aacute;t &uacute;jra, amikor egyszer &eacute;jjeli zen&eacute;t kapott Bog&aacute;tit&oacute;l &eacute;s a cig&aacute;ny h&uacute;zta; Jani meg halkan &eacute;nekelte: „&Eacute;j van, &eacute;j van, nyugalomnak &eacute;je, a magas menny holdas csillagos;&mdash;sz&eacute;p vir&aacute;gom, k&eacute;kszem&#369; le&aacute;nyka, dr&aacute;ga kincsem, mit csin&aacute;lsz te most”... De nem &aacute;lmodozhatott tov&aacute;bb, mert megz&ouml;rrent a kis kapu &eacute;s valaki j&ouml;tt, a kerten kereszt&uuml;l. Nusika a holdf&eacute;nyben sz&iacute;vdobogva &ouml;smerte meg Bog&aacute;tit. Felsikoltott &ouml;r&ouml;m&eacute;ben.</p>
<p>&mdash;Nusika,- maga m&eacute;g &eacute;bren van? &eacute;des angyalom, sz&oacute;ljon az apj&aacute;nak, h&iacute;vja ide.</p>
<p>Nusika kital&aacute;lta, hogy ez mit jelent. Lelkendezve sietett a torn&aacute;cra:&mdash;Apus! apus! megj&ouml;tt Bog&aacute;ti!</p>
<p>Steinhuber &uacute;gy pattant fel a szenderg&eacute;s&eacute;b&#337;l, mint a gummilabda.&mdash;Hol van? mi van? mit hoz? ... &eacute;s rohant nyomban Bog&aacute;tihoz.</p>
<p>Az alerd&eacute;sz odany&uacute;jtotta neki a retik&uuml;lt.&mdash;Itt van, tess&eacute;k&mdash;mondta f&ouml;l&eacute;nyesen, mint aki &eacute;rzi, hogy itt most &#337; az &uacute;r.</p>
<p>Steinhuber papa mag&aacute;nk&iacute;v&uuml;l volt.&mdash;Itt van! csakugyan itt van! benne van a lev&eacute;l!... ni, m&eacute;g a gy&#369;r&#369; is!... de hogy csin&aacute;ltad ezt te gazember, te? tal&aacute;n igaz&aacute;n az &ouml;rd&ouml;ggel cimbor&aacute;lod?</p>
<p>&mdash;Az m&aacute;r az &eacute;n dolgom, mondtam, hogy babon&aacute;m van,&mdash;felelt Bog&aacute;ti &eacute;s a pap&aacute;ja szemel&aacute;tt&aacute;ra meg&ouml;lelte, megcs&oacute;kolta Nusik&aacute;t.</p>
<p>Az &ouml;reg hirtelen elford&uacute;lt, hogy ne is l&aacute;ssa.</p>
<p>*</p>
<p>Az esk&uuml;v&#337; ut&aacute;n, amikor m&aacute;r vagy sz&aacute;zadszor faggatta Steinhuber papa a vej&eacute;t, hogy mondja meg m&aacute;r, hogyan b&iacute;rt r&aacute;akadni &eacute;jjel az erd&#337;ben egymaga arra a retik&uuml;lre, v&eacute;gre engedett Bog&aacute;ti az &#337; titokzatoss&aacute;g&aacute;b&oacute;l.</p>
<p>&mdash;Dehogy is voltam &eacute;n egymagam,&mdash;mondta;&mdash;hisz Nero velem volt. (Nero volt tudniillik a h&#369;s&eacute;ges vizsl&aacute;ja.)</p>
<p>&mdash;Nero!... Nero mindig is veled van; de mit tud Nero ehhez?</p>
<p>Bog&aacute;ti r&aacute;n&eacute;zett az &ouml;regre &eacute;s meggy&#337;z&#337;d&eacute;ssel mondta:&mdash;mindent. Amikor hallottam, hogy Nusika kivette volt a zsebkend&#337;j&eacute;t a retik&uuml;lb&#337;l, m&aacute;r tudtam, hogy meglesz a retik&uuml;l. Nero majd el&#337;ker&iacute;ti. Kimentem vele a h&aacute;rmas k&#337;h&ouml;z, ott m&eacute;g megvolt, azut&aacute;n megszagoltattam a Nusika zsebkend&#337;j&eacute;t, amelyen &eacute;n ugyan nem, de Nero nagyon j&oacute;l meg&eacute;rezte a retik&uuml;l finom b&#337;rszag&aacute;t; s akkor elind&iacute;tottam: keresd Nero!... A t&ouml;bbit l&aacute;tni kellett volna. Gyerekj&aacute;t&eacute;k volt az eg&eacute;sz. &Uacute;gy haladt a h&ouml;lgyek nyom&aacute;n, mintha zsin&oacute;ron h&uacute;zt&aacute;k volna. Nem tett&uuml;nk k&eacute;tsz&aacute;z l&eacute;p&eacute;st, m&aacute;r hozta a retik&uuml;lt. Sok ilyen kis tr&eacute;f&aacute;t csin&aacute;ltunk mink m&aacute;r ketten. Ez volt az &eacute;n „babon&aacute;m”, l&aacute;ssa papa.</p>
<p>Az &ouml;reg a homlok&aacute;ra csapott: tufferflucht! &eacute;s &eacute;n t&ouml;kfejem erre nem is gondoltam volna.</p>
<p>Hirtelen esz&eacute;be jutott valami. K&ouml;r&uuml;ln&eacute;zett. Elkezdett az ujjaival csettintgetni.&mdash;Nero! Nero!&mdash;kiab&aacute;lta.</p>
<p>A h&#369;s&eacute;ges v&eacute;n vizsla el&#337;b&uacute;jt a d&iacute;v&aacute;n al&oacute;l.</p>
<p>&mdash;Gyere Nero, kapod valamit,&mdash;mondta az &ouml;reg, szinte el&eacute;rz&eacute;keny&uuml;lten &eacute;s egy nagy darab vajaskenyeret adott Neronak.</p>
<hr>
<h2><a id="a20"></a>GYURI B&Aacute;CSI</h2>
<p>Amikor a tavasszal megl&aacute;togattam Ida n&eacute;ni&eacute;ket, a j&oacute; &ouml;reg asszonyt mag&aacute;b&oacute;l kikelve tal&aacute;ltam. P&ouml;r&ouml;lt Gyuri b&aacute;csival, az ur&aacute;val aki szel&iacute;den t&#369;rte a szemreh&aacute;ny&aacute;sait.</p>
<p>A kertj&ouml;kben tal&aacute;ltam &#337;ket, ahol m&aacute;r ny&iacute;lott az orgonavir&aacute;g &eacute;s a mez&#337; fel&#337;l &eacute;des illatok sz&aacute;lldostak errefel&eacute;. A nagy kert vetem&eacute;nyes r&eacute;sz&eacute;ben n&eacute;h&aacute;ny napsz&aacute;mos-le&aacute;ny dolgozott is, nem is, ahogy j&oacute;l esett neki. Vil&aacute;gos kacabajk&aacute;jokban olyanok voltak, mint a m&aacute;kvir&aacute;g, amely sorj&aacute;ban van egym&aacute;s mellett s az egyik feh&eacute;rbe j&aacute;tsz&oacute;, a m&aacute;sik r&oacute;zsasz&iacute;nben j&aacute;tsz&oacute;, a harmadik lil&aacute;ba j&aacute;tsz&oacute;; egyik sem eg&eacute;szen hat&aacute;rozott sz&iacute;n&#369;, de mind csupa &uuml;des&eacute;g, gy&ouml;ng&eacute;ds&eacute;g, mint a harmat. Tudniillik Ida n&eacute;ni&eacute;k vid&eacute;ken laknak; gazd&aacute;lkodnak &eacute;s elvonultan &eacute;ldeg&eacute;lnek; kiv&aacute;lt ami&oacute;ta egyetlen fi&oacute;k, a kis husz&aacute;rhadnagy, valahol az orosz harct&eacute;ren fogs&aacute;gba ker&uuml;lt.</p>
<p>Borzaszt&oacute; id&#337;k voltak azok. J&oacute;l eml&eacute;kszem, mert &eacute;ppen akkoriban kelt h&iacute;re a v&eacute;gzetes satanovi csat&aacute;nak, ahol egy eg&eacute;sz magyar husz&aacute;rezredet s&ouml;p&ouml;rtek el az oroszok g&eacute;ppusk&aacute;i. A szeg&eacute;ny Palk&oacute; gyerek is ott t&uuml;nt el, &eacute;s eleinte mindny&aacute;jan azt hitt&uuml;k, hogy &#337; is azok k&ouml;zt volt, akik sz&eacute;p fiatal piros v&eacute;r&ouml;kkel &ouml;nt&ouml;zt&eacute;k a satanovi mez&#337;t. Bizonyoss&aacute;gunk tulajdonk&eacute;pen nem volt; de akik azt a csat&aacute;t &aacute;t&eacute;lt&eacute;k, &uacute;gy besz&eacute;ltek r&oacute;la, hogy azt az ember &ouml;k&ouml;lbe szor&iacute;tott k&eacute;zzel, csikorg&oacute; foggal, k&ouml;nyes szemmel hallgatta. M&eacute;g a legrem&eacute;nyked&#337;bb term&eacute;szet is s&ouml;t&eacute;t lemond&aacute;sba komorodott att&oacute;l.</p>
<p>Ida n&eacute;ni olyan volt, mint az &#337;r&uuml;lt. &Eacute;tlen-szomjan &eacute;s &aacute;lmatlanul t&ouml;rdelte a kez&eacute;t &eacute;s j&aacute;rta a templomokat, de im&aacute;dkozni nem tudott, csak ny&ouml;g&ouml;tt &eacute;s a hal&aacute;nt&eacute;k&aacute;t simogatta. Gyuri b&aacute;csi ennek a rettent&#337; anyai szenved&eacute;snek a l&aacute;tt&aacute;ra elfeledte a maga nagy k&eacute;ts&eacute;gbees&eacute;s&eacute;t &eacute;s f&#369;h&ouml;z-f&aacute;hoz szaladg&aacute;lt valami bizonyoss&aacute;g ut&aacute;n.. Egyszer hetek m&uacute;lva ragyog&oacute; arccal ker&uuml;lt haza; lelkendezve, &ouml;r&ouml;mk&ouml;nyek k&ouml;zt ujs&aacute;golta Ida n&eacute;ninek, hogy h&aacute;la a j&oacute;s&aacute;gos j&oacute; Uristennek, nem esett el a fiu, hanem fogs&aacute;gba ker&uuml;lt. L&aacute;tt&aacute;k. T&ouml;bben is l&aacute;tt&aacute;k. Nem is volt benne abban a fergeteges rohamoz&aacute;sban. Oldalv&eacute;dnek volt kik&uuml;ldve &eacute;s ott esett az Oroszok kez&eacute;be, akiknek a h&uacute;szszoros ereje el&#337;tt le kellett tennie a kardj&aacute;t. Mindezt nagy r&eacute;szletess&eacute;ggel &eacute;s nevekre hivatkozva mondta el Gyuri b&aacute;csi &eacute;s folyv&aacute;st h&aacute;l&aacute;lkodott ak&ouml;zben a j&oacute; Istennek.&mdash;Megyek!&mdash;ki&aacute;ltotta azut&aacute;n&mdash;megyek r&ouml;gt&ouml;n a haditudakoz&oacute;ba; megyek Pestre; nem nyugszom addig, am&iacute;g meg nem tudom, hol van, merre vitt&eacute;k.</p>
<p>Ida n&eacute;ni boldog megk&ouml;nnyebb&uuml;l&eacute;ssel, l&eacute;lekzet ut&aacute;n kapkodva k&uuml;ldte:&mdash;erigy lelkem; erigy &eacute;des &ouml;regem; t&eacute;gy meg mindent, mindent! az &eacute;letem, az eszem, a mindens&eacute;gem f&uuml;gg t&#337;le, hogy sikerrel j&aacute;rj; erigy!</p>
<p>&Eacute;s azut&aacute;n megint eltelt egy p&aacute;r h&eacute;t, k&iacute;nos, szorong&oacute;, de m&aacute;r rem&eacute;nyked&eacute;ssel vegyes izgalmak k&ouml;zt; amikor &eacute;rtes&iacute;t&eacute;st hozott Pestr&#337;l egy k&uuml;l&ouml;n staf&eacute;ta, hogy a Pali gyerek csakugyan fogoly &eacute;s Vladivosztokban van; oda vitt&eacute;k, ott &#337;rzik a h&aacute;bor&uacute; v&eacute;g&eacute;ig. A k&uuml;l&ouml;n embert Gyuri b&aacute;csi egyik r&eacute;gi j&oacute; bar&aacute;tja, egy ezredes k&uuml;ldte ki hoz&aacute;jok az &iacute;rott jelent&eacute;ssel! A k&eacute;t &ouml;regember egym&aacute;snyak&aacute;ba bor&uacute;lt s &uacute;gy s&iacute;rt, hogy m&eacute;g a „staf&eacute;ta” is vel&ouml;k s&iacute;rt. Azt persze megvend&eacute;gelt&eacute;k, tejbe-vajba f&uuml;r&ouml;szt&ouml;tt&eacute;k; m&eacute;g a l&aacute;ba nyom&aacute;t is &aacute;ldott&aacute;k, &uacute;gy bocs&aacute;tott&aacute;k vissza az ezredeshez, ezer h&aacute;l&aacute;lkod&aacute;ssal.</p>
<p>Ett&#337;l fogva megv&aacute;ltozott az &ouml;reg h&aacute;zasp&aacute;r zaklatott &eacute;lete. Nyugodtabb lett, megint norm&aacute;lis lett. Kiv&aacute;lt amikor v&eacute;gre, megint csak hossz&uacute; hetek m&uacute;lva, megj&ouml;tt az els&#337; hadifogolylevelez&#337;lap arr&oacute;l a rettent&#337; t&aacute;vols&aacute;gr&oacute;l &eacute;s maga a fi&uacute;, a saj&aacute;t keze&iacute;r&aacute;s&aacute;val jelentette, hogy &eacute;l, m&eacute;g csak meg sem sebes&uuml;lt, &eacute;s hogy a honv&aacute;gyon k&iacute;v&uuml;l semmi baja sincsen.</p>
<p>Ida n&eacute;ni lebor&uacute;lt az &aacute;gya f&ouml;l&ouml;tt l&eacute;v&#337; kis fesz&uuml;let el&eacute; &eacute;s ott &aacute;ldotta sok&aacute;ig az Istent, a kegyelmest, az irgalmast, aki az &#337; sz&iacute;v&eacute;nek sz&ouml;rny&#369;, f&eacute;lelm&eacute;t ilyk&eacute;pen legal&aacute;bb enyh&iacute;tette. &Eacute;l! &eacute;l! ez az egy hang, ez az egy ujjong&aacute;s harsant v&eacute;gig az &#337; sz&aacute;m&aacute;ra a mindens&eacute;gen. &Eacute;s mindj&aacute;rt neki&uuml;lt, &iacute;rt,&mdash;levelez&#337;lapokat &iacute;rt Vladivosztokba, de az ur&aacute;val c&iacute;meztette meg. A francia c&iacute;mirat zavarta; att&oacute;l tartott, hogy roszsz&uacute;l eg&eacute;sz&iacute;ti ki; pedig ha rossz&uacute;l adressz&aacute;l akkor a fi&uacute; majd nem tal&aacute;lja megkapni. Bizonyosan s&oacute;v&aacute;rogva v&aacute;rja szeg&eacute;ny a hazai h&iacute;reket. A mama level&eacute;t!</p>
<p>Gyuri b&aacute;csi h&#369;s&eacute;gesen c&iacute;mezgette az ilyen leveleket, azaz: levelez&#337;lapokat. Mert csak azt lehetett k&uuml;ldeni. De ilyet azut&aacute;n mindennap, minden &aacute;ldott nap.&mdash;&#336; maga is &iacute;rt; vagy legal&aacute;bb hozz&aacute;&iacute;rt valamit a mama level&eacute;hez. Ida n&eacute;ni mindig hagyott egy sornyi helyet &#337;neki is &eacute;s el nem engedte, hogy apa is &iacute;rjon a fi&aacute;nak. A levelekre megj&ouml;tt id&#337;nk&iacute;nt&mdash;bizony nagyobb id&#337;k&ouml;z&ouml;nk&iacute;nt&mdash;a megnyugtat&oacute; v&aacute;lasz Vladivosztokb&oacute;l, a vil&aacute;g v&eacute;g&eacute;r&#337;l. De h&aacute;la Istennek, csakhogy j&ouml;tt, ha ritk&aacute;n is, &eacute;s ha meg is l&aacute;tszott rajta, hogy a fi&uacute; nem &iacute;rhat szabadon, amit akar. Mert hogy igen egyform&aacute;k voltak a levelei.&mdash;„J&oacute;l vagyok, eg&eacute;szs&eacute;ges vagyok”, eff&eacute;l&eacute;k voltak azok a ”h&iacute;rek”, melyek hazajuttat&aacute;s&aacute;t az orosz hadicenzura megengedte. Ebbe m&eacute;g Ida n&eacute;ninek is bele kellett nyugodni.</p>
<p>Az&oacute;ta nagyon nagy id&#337; telt el s a h&aacute;bor&uacute; folyv&aacute;st tartott. Teh&aacute;t a levelek folyv&aacute;st j&ouml;ttek-mentek. De Ida n&eacute;niben tartja a lelket a rem&eacute;nys&eacute;g, meg az im&aacute;dkoz&aacute;s. Amikor legut&oacute;bb megl&aacute;togattam &#337;ket, nem im&aacute;dkozott, hanem p&ouml;r&ouml;lt Gyuri b&aacute;csival. &Eacute;pp arra &eacute;rkeztem.</p>
<p>&mdash;Nah&aacute;t nem borzaszt&oacute;?&mdash;kezdte Ida n&eacute;ni.&mdash;Ugyan, mit sz&oacute;l hozz&aacute; kedves &ouml;cs&eacute;muram?&mdash;Most hozza az uram a P&aacute;lyi Ditta eljegyz&eacute;se h&iacute;r&eacute;t. &Eacute;s m&eacute;g csak meg sem botr&aacute;nkozik; &uacute;gy besz&eacute;l r&oacute;la, mint valami nagyon term&eacute;szetes dologr&oacute;l; de hisz&#39; ez rettenetes!</p>
<p>Zavartan keresg&eacute;ltem eml&eacute;kezetemben, hogy ugyan ki is az a P&aacute;lyi Ditta &eacute;s hogy mi&eacute;rt legyen olyan rettenetes, ha eljegyezt&eacute;k. Gyuri b&aacute;csinak a k&ouml;zbesz&oacute;l&aacute;sa t&eacute;r&iacute;tett eszemre.</p>
<p>&mdash;J&oacute; Isten,&mdash;mondta az &ouml;reg &uacute;r&mdash;az a fiatal le&aacute;ny nem hib&aacute;s; cs&ouml;ppet sem hib&aacute;s. Gyerek volt m&eacute;g, amikor Pali udvarolt neki; hisz&#39; Pali is gyerek volt; a kor&aacute;t n&eacute;zve most is gyerek. Most m&uacute;lt huszonh&aacute;rom &eacute;ves. Huszonegy sem volt, amikor elfogt&aacute;k. A le&aacute;ny az&oacute;ta sokat v&aacute;ltozhatott.&mdash;Az olyan gyerek-szerelem nem tart&oacute;s; az id&#337; pedig telik-m&uacute;lik; senki sem lesz fiatalabb, mindig csak id&#337;sebb. Mert k&eacute;rt&eacute;k, h&aacute;t megy. J&oacute;raval&oacute; der&eacute;k ember a v&#337;leg&eacute;nye. Nem kell f&eacute;lteni a mi Palinkat; ha visszaker&uuml;l, igaz&aacute;n el lehet majd r&oacute;la mondani, hogy minden ujj&aacute;ra kap kett&#337;t is. Hagyiuk b&eacute;kess&eacute;gben azt a P&aacute;lyi Ditt&aacute;t.</p>
<p>Ida n&eacute;ni izgatottan legyintett:&mdash;Te ezt nem &eacute;rted &eacute;des &ouml;regem. M&aacute;r itt &eacute;n jobban l&aacute;tok. Az a le&aacute;ny majd meghalt Pali ut&aacute;n &eacute;s most elhideg&uuml;l t&#337;le; pedig h&#337;s volt a mi Palink; harcolt, fogs&aacute;gba ker&uuml;lt, ahol bizonyosan mindig gondol a menyasszony&aacute;ra; ha nem is voltunk m&eacute;g eg&eacute;szen annyira; de annak a le&aacute;nynak nem illett, nem volt szabad Palit elfeledni. A mi Palinkat. A mi remek fi&uacute;nkat, akinek p&aacute;rja nincs; aki ha csakugyan komolyan elakarna venni egy olyan le&aacute;nyt, h&aacute;t az a le&aacute;ny m&eacute;g hetedh&eacute;torsz&aacute;gon kereszt&uuml;l is ut&aacute;na futhatna, nem hogy cserben hagyja. A multkor is k&eacute;rdezte Pali a level&eacute;ben. Most &eacute;n mint irjak neki? Hogy &iacute;rjam ezt meg neki? Bizonyosan b&aacute;ntani fogja; nagyon fogja b&aacute;ntani, ha megtudja. &Eacute;n t&aacute;n meg sem &iacute;rom.</p>
<p>&mdash;Persze, hogy nem kell az ilyesmit meg&iacute;rni,&mdash;mondta Gyuri b&aacute;csi,&mdash;minek volna ilyesmivel izgatni. &Aacute;mb&aacute;r nem mondhatn&aacute;m, hogy olyan sokat &eacute;rdekl&#337;dik. &Eacute;ppen csak egyszer k&eacute;rdez&#337;sk&ouml;d&ouml;tt a le&aacute;nyk&aacute;r&oacute;l; az ilyen nagyon fiatalemberek k&ouml;nnyen felejtenek. Ki tudja, milyen sz&eacute;p orosz kisasszonyoknak akadt meg a szem&ouml;k rajta.</p>
<p>&mdash;Ugyan, ugyan!&mdash;dorg&aacute;lta az ur&aacute;t Ida n&eacute;ni. a te eszed mindig &iacute;gy j&aacute;r.&mdash;Mindig ilyen volt,&mdash;bizony&iacute;totta, hozz&aacute;m fordulva; azt hiszi, mindenki olyan, amilyen &#337; volt. Ah&aacute;nyat, l&aacute;tott, annyi tetszett neki.&mdash;Palika nem olyan. &#336; az &eacute;n fiam. &#336;neki a csal&aacute;dja lesz mindene;&mdash;a gyerekei... &Oacute; Istenem! alig is v&aacute;rom! B&aacute;r meg&eacute;rhetn&eacute;m m&eacute;g j&oacute; Istenem! M&aacute;s kiv&aacute;ns&aacute;gom azut&aacute;n nincs is az &eacute;letben.</p>
<p>Gyuri b&aacute;csi kacagott. &Uacute;gy kacagott, hogy a zsebkend&#337;j&eacute;be fulasztotta a kacag&aacute;s&aacute;t, mik&ouml;zben a szem&eacute;t t&ouml;r&ouml;lgette. Olyan furcsa kacag&aacute;st &eacute;n m&eacute;g sohasem hallottam.</p>
<p>&mdash;Hogy az a k&ouml;ly&ouml;k!... h&aacute;zass&aacute;g!... gyerek!... ej, de bolond!</p>
<p>&mdash;Mi&eacute;rt lenne „bolond”? Te is fiatalon h&aacute;zasodt&aacute;l,&mdash;mondta Ida n&eacute;ni.&mdash;&Eacute;ppen huszonn&eacute;gy &eacute;ves volt&aacute;l. Az ember addig rakjon t&#369;zhelyet, am&iacute;g f&#369;teni tud benne. No csak nem sz&eacute;pen tette az a le&aacute;ny, hogy &iacute;gy elp&aacute;rtolt a mi Palinkt&oacute;l: &Eacute;n bizony nagyon haragszom r&aacute;,&mdash;nagyon!</p>
<p>Ida n&eacute;ni azut&aacute;n megmutogatta a Palika levelez&#337; lapjait; mind sorj&aacute;ban voltak, aszerint, ahogy  &eacute;rkeztek, szalaggal &ouml;sszek&ouml;tve az eg&eacute;sz csom&oacute;. Elfeledkezve cs&oacute;kolta meg a csomagot el&#337;ttem.</p>
<p>V&eacute;gigvezetett a kerten. Ez itt a Palika r&oacute;zsaf&aacute;ja, ennek a vir&aacute;g&aacute;t szereti nagyon;&mdash;ott van az eper-t&aacute;bla, azt mind&iacute;g Palika d&eacute;zsm&aacute;lhatta, m&aacute;snak nem is jutott r&oacute;la. Higyje el, mondta, enni sem b&iacute;rok, de egy falatot sem b&iacute;rok lenyelni, hogy r&aacute; ne gondoljak; a legjobb falatot mind&iacute;g ott hagyom a t&aacute;ny&eacute;romon, neki.</p>
<p>Eg&eacute;sz d&eacute;lut&aacute;n Palik&aacute;r&oacute;l besz&eacute;lgett&uuml;nk. Azaz hogy csak a n&eacute;ni besz&eacute;lt. Gyuri b&aacute;csi sz&oacute;rakozottan hallgatta. &#336; m&aacute;r sokszor hallgatta ugyanazt.</p>
<p>Estefel&eacute; elb&uacute;csuztam t&#337;l&ouml;k; k&eacute;sz&uuml;ltem a vas&uacute;tra.</p>
<p>Ida n&eacute;ni el&eacute;m tett egy levelez&#337;-lapot.&mdash;&Iacute;rja r&aacute; a nev&eacute;t, &iacute;rjon valamit Palik&aacute;nak. Majd &eacute;n folytatom. &Uacute;gyis &eacute;ppen &iacute;rtam volna m&aacute;r neki.</p>
<p>&Ouml;r&ouml;mmel teljes&iacute;tettem az &oacute;hajt&aacute;s&aacute;t, Ida n&eacute;ni melegen h&aacute;l&aacute;lkodott. Amikor elbocs&aacute;tott, gratul&aacute;ltam ahhoz, hogy olyan szerencs&eacute;sen j&aacute;rtak Palik&aacute;val a szerencs&eacute;tlens&eacute;gben, ami m&eacute;gis &eacute;rte a fogs&aacute;ggal.</p>
<p>&mdash;Csak m&aacute;r ez a le&aacute;ny, ez a P&aacute;lyi Ditta, ne tette volna ezt a cs&uacute;fot vel&uuml;nk! s&oacute;hajtotta.</p>
<p>&mdash;De hisz&#39; megmagyar&aacute;ztam m&aacute;r, d&ouml;rm&ouml;gte Gyuri b&aacute;csi, aki azut&aacute;n elk&iacute;s&eacute;rt a vas&uacute;tra.</p>
<p>Sz&eacute;p kis s&eacute;t&aacute;nk volt vagy negyed&oacute;r&aacute;ig. R&aacute;&eacute;rtem, hogy neki is m&eacute;gegyszer gratul&aacute;ljak.</p>
<p>A rozsf&ouml;ldek hull&aacute;mz&oacute; z&ouml;ldj&eacute;r&#337;l b&aacute;natosan ford&iacute;totta fel&eacute;m a szem&eacute;t.&mdash;Tele volt k&ouml;nynyel az a k&eacute;t szomor&uacute; szem.</p>
<p>Meg&aacute;llott s azt k&eacute;rdezte:&mdash;Te sem tal&aacute;ltad ki az igazat? Te sem sejted? Hisz&#39; Palika csakugyan elesett Satanovn&aacute;l.</p>
<p>V&eacute;gigfutott rajtam a borzong&aacute;s. Nem mertem sz&oacute;lani. Csak r&aacute;b&aacute;m&uacute;ltam az &ouml;reg emberre.</p>
<p>&mdash;&Eacute;n eszeltem ki a fogs&aacute;gba jut&aacute;s&aacute;t, hogy meg ne &#337;r&uuml;lj&ouml;n az a szeg&eacute;ny asszony; &eacute;n tal&aacute;ltam ki a m&oacute;dj&aacute;t, hogy hogyan kaphasson levelez&#337;lapokat „Vladivosztokb&oacute;l”. Hamis&iacute;tv&aacute;ny az mind, az orosz nyomtat&aacute;st&oacute;l kezdve a Palika keze&iacute;r&aacute;s&aacute;ig. Azokat a leveleket mindet &eacute;n irogattam, &eacute;n irogatom. Gondolhatod, mit &eacute;rzek ak&ouml;zben &eacute;s mit &eacute;rzek akkor is, amikor besz&eacute;lget&uuml;nk ezekr&#337;l a levelekr&#337;l; meg amikor a feles&eacute;gem v&aacute;laszait megc&iacute;mezem &eacute;s post&aacute;ra adom. Musz&aacute;j post&aacute;ra adnom, mert a postamestert is meg kell csalnom; mindenkinek azt kell hinni, hogy Palika csakugyan fogoly &eacute;s Vladivosztokban van. Ha tudn&aacute;k az emberek, hogy mi az igaz, akkor el&#337;bb-ut&oacute;bb elsz&oacute;lan&aacute; mag&aacute;t valaki a feles&eacute;gem el&#337;tt s az&mdash;ugy-e&mdash;katasztr&oacute;fa lenne. Egyetlen szerencs&eacute;nk, hogy itt &eacute;l&uuml;nk az Isten h&aacute;ta m&ouml;g&ouml;tt &eacute;s hogy erre sohasem j&aacute;r senki sem azok k&ouml;z&uuml;l, akik tudj&aacute;k, hogy kik nem j&ouml;hetnek vissza soha t&ouml;bbet a satanovi csatat&eacute;rr&#337;l. Az a szeg&eacute;ny kis le&aacute;ny, az a P&aacute;lyi Ditta, az tudta, mindj&aacute;rt tudta; el is siratta. Palit meg is gy&aacute;szolta; de arr&oacute;l a feles&eacute;gem nem tudhat. L&aacute;sd, ebben &eacute;lek &eacute;n...</p>
<p>Nem tudtam, mit mondjak. Minden olyan &uuml;res &eacute;s ban&aacute;lis lett volna, ami sajn&aacute;lkoz&aacute;s. Csak simogattam szeg&eacute;nyt &eacute;s ak&ouml;zben facsarodott a sz&iacute;vem.</p>
<p>Gyuri b&aacute;csi legy&iacute;ntett.</p>
<p>&mdash;Ez m&eacute;g hagyj&aacute;n.&mdash;De mi lesz, ha majd egyszer v&eacute;ge lesz a h&aacute;bor&uacute;nak &eacute;s akkor Palik&aacute;nak haza kellene a fogs&aacute;gb&oacute;l j&ouml;nni?&mdash;Mi lesz?!!... Ha csak meg nem halunk addig,&mdash;tette hozz&aacute; olyan arccal, amelyre ennek a ment&#337; lehet&#337;s&eacute;gnek az elgondol&aacute;sa a rem&eacute;ny &ouml;r&ouml;m&eacute;t rajzolta.</p>
<p>M&eacute;g amikor a vonaton &uuml;ltem, akkor is ett&#337;l a riadt k&eacute;rd&eacute;st&#337;l sajgott a lelkem: mi lesz akkor?!</p>
<hr>
<h2><a id="a21"></a>A M&Aacute;SIK MIATT</h2>
<p>Azon a v&eacute;gzetes napon valami els&#337; el&#337;ad&aacute;sra ment volt Hadady Zolt&aacute;n, a „Hajnal” bels&#337; dolgoz&oacute;t&aacute;rsa s az &uacute;jabb irodalom egyik rem&eacute;nys&eacute;ge, akinek m&aacute;r az arck&eacute;p&eacute;t is k&ouml;z&ouml;lt&eacute;k a lapok. Egyel&#337;re ugyan nagyon szer&eacute;ny &iacute;r&oacute;sorban lev&#337; fiatalember volt; de szel&iacute;d kis feles&eacute;ge fel&aacute;ldoz&oacute; &eacute;s mindenr&#337;l lemond&oacute; j&oacute;volt&aacute;b&oacute;l el&eacute;g tisztess&eacute;gesen &eacute;ldeg&eacute;lt a munk&aacute;ss&aacute;ga ut&aacute;n. A virul&oacute; &eacute;let rem&eacute;nys&eacute;gei el&#337;tte voltak s bizakod&oacute; kedvvel v&aacute;rta az ig&eacute;retekben gazdag j&ouml;v&#337;t.</p>
<p>Amikor a sz&iacute;nh&aacute;zban k&ouml;r&uuml;ln&eacute;zett, az egyik sarok&uuml;l&eacute;sen megpillantott valakit, aki mer&#337;n &eacute;s kiv&aacute;ncsian er&#337;szakolta a szem&eacute;vel, hogy &eacute;szrev&eacute;tesse mag&aacute;t. Egy halav&aacute;ny fiatal n&#337; volt az, nagyszem&#369;, m&eacute;ly n&eacute;z&eacute;s&#369;; a fej&eacute;n az &eacute;jszaka s&ouml;t&eacute;t rengeteg&eacute;vel.</p>
<p>Hadady &eacute;rezte, hogy az arc&aacute;ba fut a v&eacute;r.</p>
<p>P&aacute;r pillanattal el&#337;bb m&eacute;g haza gondolt arra a j&oacute; kicsi asszonyra, akit a h&aacute;zi gond k&ouml;t&ouml;tt, m&iacute;g &#337;neki k&ouml;nny&#369; alkalmai lehettek r&aacute;, hogy j&oacute;l t&ouml;lts&ouml;n egy-egy est&eacute;t. A feles&eacute;ge bizony csak ritk&aacute;n juthatott el valahov&aacute;. Neki el&eacute;g volt az, ha az ura elmondta az eg&eacute;sz sz&iacute;ndarabot apr&oacute;ra &eacute;s olyan r&eacute;szletesen, hogy majdnem v&eacute;gig is j&aacute;tszotta, minthogy eml&eacute;kezni tudott a szavakra, a hat&aacute;sos mond&aacute;sokra, a sz&iacute;n&eacute;szek mozdulataira. Az ajak&aacute;n cs&uuml;gg&#337;, szavait les&#337; asszonyka szem&eacute;be k&ouml;nnyeket csalt az &eacute;rz&eacute;keny jelenetekkel. A vid&aacute;makkal megkacagtatta. Az asszony sz&aacute;z szinh&aacute;z&eacute;rt sem adta volna, hogy ilyenkor az uracsk&aacute;ja nyak&aacute;ba ugorhatott.&mdash;Minek nekem egy&eacute;b, ha te itt vagy!&mdash;mondta nagyon szerelmesen. Egyetlen t&ouml;rekv&eacute;se az volt, hogy boldog legyen mellette az ura; hogy &#337; annak az &eacute;des fi&uacute;nak az &#337;rz&#337;angyala lehessen; egy kicsit a mam&aacute;ja, &eacute;s nagyon, de nagyon a feles&eacute;ge... Megrakt&aacute;k cs&ouml;ppnyi f&eacute;szk&ouml;ket, mint a mad&aacute;r, &eacute;s dallal a lelk&ouml;kben, boldogs&aacute;ggal a sz&iacute;v&ouml;kben, &eacute;lvezt&eacute;k azt, hogy fiatalok &eacute;s hogy az egym&aacute;s&eacute;i. El&#337;tt&ouml;k volt az eg&eacute;sz titkos, bizonytalan, k&uuml;zdelmes &eacute;s &eacute;rdekes &eacute;let, ki tudja mi mindennel tele. De &#337;k csak az &ouml;r&ouml;met &eacute;s a sikert rem&eacute;lt&eacute;k. Hisz Hadady telistele volt l&aacute;zas amb&iacute;ci&oacute;val arra, hogy &iacute;r&oacute;v&aacute;, k&ouml;lt&#337;v&eacute;, nagygy&aacute;, igaziv&aacute; k&uuml;zdje fel mag&aacute;t; hogy dics&#337;s&eacute;get arasson; hogy h&iacute;rneves legyen, akit a diadalai minden egy&eacute;b&eacute;rt k&aacute;rp&oacute;tolhassanak, amit az &eacute;let f&aacute;jdalmasan m&eacute;rne r&aacute;. &Eacute;s ebben a boldog&iacute;t&oacute; rem&eacute;nys&eacute;g&eacute;ben ott volt mellette ez az &eacute;des j&oacute; asszony, aki csud&aacute;san finom meg&eacute;rt&eacute;ssel tudta szeretni a munk&aacute;j&aacute;t s olyan sz&eacute;pen, okosan, melegen, lelkesen &eacute;rdekl&#337;d&ouml;tt minden ir&aacute;nt, amit dolgozott, hogy a legkisebb valamireval&oacute; alkot&aacute;sa sem maradt jutalmazatlanul. Els&#337; k&ouml;z&ouml;ns&eacute;ge ez a j&oacute; kis l&eacute;lek volt; ez az okos szent; ez a f&ouml;lt&eacute;tlen&uuml;l h&#369;s&eacute;ges &eacute;lett&aacute;rs, aki a sz&eacute;ps&eacute;g&eacute;t, melegs&eacute;g&eacute;t, gy&ouml;ng&eacute;d simul&aacute;s&aacute;t, osztatlan ragaszkod&aacute;s&aacute;t adta neki szerelmes rajong&aacute;ssal. Igazi gy&ouml;ngy volt ez a dr&aacute;ga asszony s annyira minden kac&eacute;rs&aacute;g &eacute;s hamiss&aacute;g n&eacute;lk&uuml;l val&oacute;, amin&#337;nek a r&eacute;gi nagy mesterek Madonna-k&eacute;pei sejtetik a tiszta n&#337;i eszm&eacute;nyt.</p>
<p>Err&#337;l a t&ouml;k&eacute;letes feles&eacute;gr&#337;l vonta el most a figyelm&eacute;t az a m&aacute;sik.</p>
<p>Szinte megh&ouml;kkent, amikor meg&ouml;smerte V&aacute;ri Juditot, a pallagi kaszn&aacute;rkisasszonyt, akibe valaha di&aacute;kkor&aacute;ban nagyon szerelmes volt. De az &eacute;let sz&eacute;tv&aacute;lasztotta &#337;ket. Hadady akkor m&eacute;g csak &eacute;retts&eacute;giz&#337; di&aacute;k volt; alig egy-k&eacute;t &eacute;vvel id&#337;sebb Juditn&aacute;l:&mdash;nem lehetett azt v&eacute;gigv&aacute;rni, am&iacute;g sz&aacute;mottev&#337; valakiv&eacute; v&aacute;lik. Ha Judit v&aacute;rt volna is r&aacute;, a sz&uuml;lei bizony nem voltak erre hajland&oacute;k; nekik nem volt vesztegetni val&oacute; idej&ouml;k &eacute;s haboz&aacute;s n&eacute;lk&uuml;l t&eacute;pt&eacute;k sz&eacute;t a p&oacute;kh&aacute;l&oacute;sz&aacute;lakat, amelyekkel a k&eacute;t gyerekember sz&iacute;ve &ouml;ssze volt k&ouml;tve. Judit f&eacute;rjhez ment, mert vasfej&uuml; apja &uacute;gy akarta...</p>
<p>&Eacute;s most, esztend&#337;k sora &oacute;ta el&#337;sz&ouml;r, megint l&aacute;tj&aacute;k egym&aacute;st.</p>
<p>&Uacute;gy jelent meg Hadady el&#337;tt az &#337; els&#337; szerelme, mint &aacute;z &aacute;lombeli bolyg&oacute;f&eacute;ny, amely &ouml;smeretlen vil&aacute;gok fel&eacute; csalogat. A k&ouml;vetkez&#337; percben m&aacute;r ott is volt Judit mellett.</p>
<p>&mdash;R&aacute;m &ouml;smert?&mdash;k&eacute;rdezte az asszony diadalmasan &eacute;s az &#337; arc&aacute;ra is sz&ouml;k&ouml;tt egy kis szokatlan piross&aacute;g. Azut&aacute;n bemutatta Hadadyt az ur&aacute;nak.&mdash;A h&iacute;res &iacute;r&oacute;,&mdash;tette hozz&aacute;, amit&#337;l Hadadyn b&uuml;szke &ouml;r&ouml;m &eacute;rzete futott v&eacute;gig.&mdash;A f&eacute;rjem: Parti J&aacute;nos, folytatta;&mdash;v&aacute;llalkoz&oacute;.&mdash;Elj&ouml;tt&uuml;nk Pallagr&oacute;l; lehetetlen olyan kisv&aacute;rosban &eacute;lni. Itt van lak&aacute;sunk a Bajnok-utc&aacute;ban; huszon&ouml;t&ouml;dik sz&aacute;m, m&aacute;sodik emelet, szemk&ouml;zt a l&eacute;pcs&#337;vel. (Az ur&aacute;hoz fordult.) Hadady gyermekkori pajt&aacute;som. (Visszabillentette a fej&eacute;t Hadadyhoz.) H&aacute;t mag&aacute;val mi t&ouml;rt&eacute;nt az&oacute;ta, mondja el. Nagyon k&iacute;v&aacute;ncsi vagyok; de mindenre &aacute;m.</p>
<p>A k&eacute;t &uacute;r kezet fogott. Hadady titokban v&eacute;gigvizsg&aacute;lta Parti J&aacute;nost. H&aacute;t ez az ura, gondolta kics&iacute;nyl&#337;en. A v&aacute;llalkoz&oacute; semmit sem gondolt. &Ouml; biz&#39; nem, sokat tudott arr&oacute;l, hogy ki h&iacute;res &iacute;r&oacute;, ki nem. De a feles&eacute;ge gyerekkori pajt&aacute;s&aacute;val bar&aacute;ts&aacute;gosnak illett lennie.</p>
<p>Zolt&aacute;n felelt az asszony k&eacute;rd&eacute;s&eacute;re.</p>
<p>&mdash;Megh&aacute;zasodtam, mondta olyan hangon, amelyben majdnem menteget&#337;dzes volt.&mdash;Alig b&iacute;rt a Judit szem&eacute;be n&eacute;zni. Hisz&#39; valamikor azt esk&uuml;dt&eacute;k, hogy egym&aacute;s&eacute;i lesznek. Az az esk&uuml; most is fesz&eacute;lyezte; pedig Judit szegte meg el&#337;bb.</p>
<p>Felvon&aacute;s k&ouml;zben v&eacute;gigsuttogt&aacute;k az eg&eacute;sz sz&uuml;netet s sz&iacute;nh&aacute;z ut&aacute;n Hadady el&#337;bb hazak&iacute;s&eacute;rte Parti&eacute;kat, csak azut&aacute;n ment a szerkeszt&#337;s&eacute;g&eacute;be, hogy a kritik&aacute;t meg&iacute;rja. Olyan is volt az. Igazi robotmunka. Az esze m&aacute;shol j&aacute;rt. &Eacute;rezte az asszony k&eacute;zszor&iacute;t&aacute;s&aacute;t, amellyel elv&aacute;ltak; hallotta a hangj&aacute;t, amikor azzal b&uacute;cs&uacute;zott, hogy: „a viszontl&aacute;t&aacute;sra”.&mdash;A m&uacute;lt id&#337;k szele csapta meg;&mdash;tele volt azzal az orgonailattal, amely m&aacute;r akkor r&eacute;gen is kedvelt vir&aacute;ga volt Juditnak.</p>
<p>Otthon f&aacute;radts&aacute;g &uuml;r&uuml;gy&eacute;vel elhalasztotta a darab elmond&aacute;s&aacute;t.</p>
<p>A feles&eacute;ge megsimogatta a fej&eacute;t, megcs&oacute;kolta a homlok&aacute;t; megigazgatta az &aacute;gy&aacute;t s lefektette, mint</p>
<p>a gyermeket. Csicsijgatta, bubusgatta, k&eacute;nyeztette. &Uacute;gy tett-vett k&ouml;r&uuml;l&ouml;tte, mintha feh&eacute;r galamb sz&aacute;lldosott volna a szob&aacute;csk&aacute;ban, amelynek minden zuga a gondos, szorgalmas, f&aacute;radhatatlanul j&oacute;s&aacute;gos, gy&ouml;ng&eacute;d kis asszonyk&eacute;z nyom&aacute;n sz&eacute;p&uuml;lt.</p>
<p>Hadady leh&uacute;nyta a szem&eacute;t &eacute;s megpr&oacute;b&aacute;lta, hogy csak a feles&eacute;g&eacute;re gondoljon. De azt&aacute;n m&eacute;gis Juditra gondolt. Fel&uacute;jult a lelk&eacute;ben minden; r&eacute;g elfelejtett pillanatok eml&eacute;ke t&eacute;rt vissza; kiv&aacute;lt az, amikor egy szeptemberi alkonyaton ezt s&uacute;gta a Judit f&uuml;l&eacute;be: te leszel a feles&eacute;gem, vagy senki.</p>
<p>H&aacute;nyszor mondta neki azut&aacute;n borzong&oacute; gy&ouml;ny&ouml;r&#369;s&eacute;ggel, nagy titokban:&mdash;&eacute;des kis feles&eacute;gem! ... &Eacute;s Judit&mdash;&iacute;me&mdash;a m&aacute;s&eacute;. &Eacute;s &#337;neki is m&aacute;s a feles&eacute;ge.</p>
<p>Er&#337;nek erej&eacute;vel igyekezett elford&iacute;tani a gondolat&aacute;t ett&#337;l a t&#369;n&#337;d&eacute;st&#337;l. Nagy melegs&eacute;ggel, nagy h&aacute;l&aacute;val t&eacute;rt vissza a lelke a feles&eacute;g&eacute;hez. Soha senki olyan igazi j&oacute; feles&eacute;ge nem lehetett volna;&mdash;Judit sem. Ez a meggy&#337;z&#337;d&eacute;se megnyugtatta. Lecsillapodva szender&uuml;lt el.</p>
<p>*</p>
<p>&Eacute;s m&aacute;snap a gonosz sors &uacute;gy akarta, hogy megint &ouml;sszeker&uuml;lj&ouml;n Judittal. Az utc&aacute;n tal&aacute;lkoztak. Hadadynak att&oacute;l dobbant nagyot a sz&iacute;ve, ahogy az asszony meg&ouml;r&uuml;lt neki.&mdash;Tegnap nem is besz&eacute;lgethett&uuml;nk:&mdash;nem lehetett. (Ezt k&uuml;l&ouml;n&ouml;s nyomat&eacute;kkal mondta.) Most j&ouml;jj&ouml;n, k&iacute;s&eacute;rjen egy kicsit; annyi mondanival&oacute;nk van egym&aacute;snak.</p>
<p>F&eacute;l&ouml;t t&aacute;jban t&ouml;rt&eacute;nt ez &eacute;s f&eacute;lh&eacute;tre volt, mire Hadady a szerkeszt&#337;s&eacute;gbe jutott.&mdash;Egy sort sem b&iacute;rt dolgozni. Valahogy elsz&eacute;delgett, t&eacute;tlen&uuml;l. &Eacute;s negyednyolckor sietve ment arra, amerre Judit v&aacute;rta. Mert &uacute;gy egyeztek meg, hogy hazamenet az aszszony m&eacute;g v&eacute;gigs&eacute;t&aacute;l a Kossuth Lajos-utc&aacute;n pontban f&eacute;l nyolc &oacute;rakor.</p>
<p>A szerkeszt&#337;s&eacute;get elvihette az &ouml;rd&ouml;g. Egy&uuml;tt haladtak a Bajnok-utca fel&eacute; &eacute;s Hadady cipelte a Judit csomagjait.&mdash;Nem besz&eacute;ltek sokat; de minden sz&oacute;nak volt valami k&uuml;l&ouml;n&ouml;s izgat&oacute; &eacute;rtelme, amit v&aacute;ltottak.&mdash;„H&aacute;t igaz&aacute;n gondolt r&aacute;m?...” „L&aacute;ssa, milyen nyomorult a tehetetlen le&aacute;nyok sorsa...” „M&eacute;g megvan az az almavir&aacute;g, amit mag&aacute;t&oacute;l kaptam...” „&Eacute;n meg a legszebb verseimet mag&aacute;hoz &iacute;rogattam...”</p>
<p>Csupa semmi ez &iacute;gy;&mdash;de k&eacute;t ember, aki valamikor szerelmes volt egym&aacute;sba, &uacute;gy tudja az ilyen semmis&eacute;geket elmormolni, hogy a m&aacute;sikon a hideg-meleg v&eacute;gigszaladg&aacute;l t&#337;le.&mdash;Az &ouml;rd&ouml;gnek n&eacute;ha nincsen jobb seg&iacute;t&#337;je, mint az eml&eacute;kez&eacute;s. Valamire, amire nagyon v&aacute;gytunk, de ami nem t&ouml;rt&eacute;nhetett meg.</p>
<p>Otthon a feles&eacute;ge k&eacute;rd&eacute;s&eacute;re, hogy: „hol k&eacute;st&eacute;l, &uacute;gy kis uram?” sz&oacute;rakozottan vont v&aacute;llat. A szerkeszt&#337;s&eacute;g nem hivatal, mormolta. Hisz&#39; m&eacute;g benne volt a mormol&aacute;sban. A tegnapi sz&iacute;nh&aacute;zzal pedig megint ad&oacute;s maradt.</p>
<p>A feles&eacute;ge megsimogatta a fej&eacute;t; megcs&oacute;kolta a homlok&aacute;t; megvetette az &aacute;gy&aacute;t s lefektette. Csicsijgatta, bubusgatta, k&eacute;nyeztette. Keresztet vetett r&aacute; s betakargatta, mint a kis gyermeket szok&aacute;s. Meg ahogy az &#337;rangyalokt&oacute;l v&aacute;rja az ember.</p>
<p>Hadady cs&ouml;ndesen figyelte egy darab ideig ezt az &aacute;ldott s&uuml;rg&eacute;st-forg&aacute;st, ezt a nemsz&#369;n&#337; kedvezni akar&aacute;st; azut&aacute;n behunyta a szem&eacute;t &eacute;s arra a m&aacute;sik asszonyra gondolt. Most m&aacute;r r&aacute; akart gondolni. A k&eacute;pzel&#337;d&eacute;s&eacute;nek enn&eacute;l kellemesebb izgalmat nem b&iacute;rt volna t&aacute;pl&aacute;l&eacute;kul adni.</p>
<p>Milyen k&uuml;l&ouml;n&ouml;s, t&uuml;n&#337;d&ouml;tt f&eacute;l&aacute;lm&aacute;ban. A feles&eacute;gem sokkal szebb,&mdash;bizony isten!&mdash;&eacute;s engem hogy im&aacute;d! s m&eacute;gis Juditra kell gondolnom. A hangj&aacute;t &uacute;gy hallom, mintha vadgalamb b&uacute;gna. A szem&eacute;t magamon &eacute;rzem most is, mintha megbabon&aacute;zott volna. Milyen szemp&aacute;r is az, azzal az el-ellobban&oacute; bolyg&oacute;f&eacute;nynyel, amikor a pill&aacute;j&aacute;t les&uuml;ti.&mdash;Darabot k&eacute;ne &iacute;rni r&oacute;la. Az ilyen asszonyr&oacute;l lehet.</p>
<p>Hanem a feles&eacute;g&eacute;nek egy &aacute;rva sz&oacute;t sem eml&iacute;tett Parti&eacute;kr&oacute;l. Sem m&aacute;snap, sem harmadnap. Az aszszonyka a szerkeszt&#337;s&eacute;gi sok dolognak tulajdon&iacute;totta a sz&oacute;rakozotts&aacute;g&aacute;t.</p>
<p>&#336;t mag&aacute;t is nagyon elfoglalta valami s&uuml;rg&#337;s munka, amivel l&aacute;zasan foglalkozott, ha r&aacute;&eacute;rt. Kis babafejk&ouml;t&#337;ket horgolt. De akkor is egyre csak az ur&aacute;ra pillantgatott, aki az &iacute;r&oacute;asztala mellett &uuml;lt &eacute;s leste az ihletet. Aki figyelte volna, meg&eacute;rthette, hogy az eg&eacute;sz lelk&eacute;vel az ur&aacute;nak &eacute;l. Ha felkelt, olyan volt, mint az arr&aacute;bb r&ouml;ppen&#337; mad&aacute;rka; az ur&aacute;hoz surrant, megcs&oacute;kolta &eacute;s azt&aacute;n tov&aacute;bb dolgozgatott.</p>
<p>Zolt&aacute;n meg&ouml;lelte; v&eacute;gign&eacute;zegetett rajta &eacute;s elmosolyodott.&mdash;De g&ouml;mb&ouml;ly&ouml;dik maga, &eacute;des szivem!&mdash;mondta hamiskod&oacute; bizalmass&aacute;ggal. Az &aacute;ldottan &aacute;ldott asszonyka zavartan borult a nyak&aacute;ba &eacute;s ott boldogan megpihent. Bizony, sietni kellett azokkal a babaruh&aacute;csk&aacute;kkal.</p>
<p>*</p>
<p>A szerkeszt&#337;s&eacute;gben pedig folyv&aacute;st annyi volt a dolog, hogy Hadady napr&oacute;l-napra k&eacute;s&#337;n ker&uuml;lt haza.&mdash;Most m&aacute;r rendszeresen tal&aacute;lkozott Judittal; ha lehetett, k&eacute;tszer is naponkint: amikor ment &eacute;s amikor j&ouml;tt.&mdash;Egy f&eacute;lrees&#337; cs&ouml;ndes utc&aacute;n v&aacute;rtak egym&aacute;sra.</p>
<p>Amikor a Hadady sz&aacute;j&aacute;n el&#337;sz&ouml;r kiszaladt ez a sz&oacute;: te!&mdash;Judit megrezzent s ijedten sz&oacute;lott r&aacute;: hallgass! nem szabad minek&uuml;nk egym&aacute;ssal &iacute;gy besz&eacute;ln&uuml;nk.</p>
<p>&mdash;De amikor olyan bolondul szerettelek s azt&aacute;n elvettek t&#337;lem. Sem &eacute;jjelem, sem nappalom nem volt miattad. A sz&iacute;vem most is egy seb. S milyen f&eacute;lt&eacute;keny voltam! &Eacute;s&mdash;most is az vagyok!</p>
<p>&mdash;Mi&eacute;rt mondod ezt nekem?... Ne tegezz!...</p>
<p>&mdash;Tudom is &eacute;n, hogy mi&eacute;rt mondom. De amikor ott, a sz&iacute;nh&aacute;zban, megl&aacute;ttalak, az els&#337; &eacute;rz&eacute;sem megint ez volt. H&aacute;t van &eacute;n nekem eszem?</p>
<p>Judit meg&aacute;llott. &Eacute;ppen egy l&aacute;mpa alatt voltak. A szeme vil&aacute;g&iacute;tott, ahogy Zolt&aacute;nra n&eacute;zett. M&eacute;g halav&aacute;nyabb volt, mint rendesen. Halkan mondta:</p>
<p>&mdash;Nincs r&aacute; okod. &Eacute;n csak egyet szerettem &eacute;letemben...</p>
<p>Hadadyn borzong&aacute;s futott v&eacute;gig. Nem merte most megk&eacute;rdeni, hogy kit. Elr&eacute;m&uuml;lt att&oacute;l az eszeveszett hamars&aacute;gt&oacute;l, amivel mindent mondanak m&aacute;r egym&aacute;snak. Pedig otthon v&aacute;rja valaki, aki apr&oacute; babafejk&ouml;t&#337;ket horgol s a szent anyas&aacute;g &eacute;des rem&eacute;nys&eacute;g&eacute;vel &eacute;rzi az &#337; ideje k&ouml;zels&eacute;g&eacute;t; aki a sz&iacute;ve alatt hordja a pici emberfi&aacute;t, akit istenfiak&eacute;nt im&aacute;d el&#337;re is &eacute;s akir&#337;l annyi kedves sz&oacute; esik folytonosan.</p>
<p>De az&eacute;rt m&aacute;snap m&eacute;gis csak Juditot kereste. S a k&ouml;vetkez&#337; napokon megint... Mindennap azzal ment haza, hogy v&eacute;g&eacute;t szak&iacute;tja ennek az &#337;r&uuml;letnek; valahogy elmarad, ritk&iacute;tja a tal&aacute;lkoz&aacute;sokat. De amikor hazulr&oacute;l elindult, elfelejtette minden j&oacute; sz&aacute;nd&eacute;k&aacute;t, minden akarat&aacute;t... Judit &uacute;gy ker&uuml;lt az &uacute;tj&aacute;ba napr&oacute;l-napra, mint az esti boszork&aacute;nypille, amely surran&oacute; villan&aacute;ssal jelenik meg a vir&aacute;gok f&ouml;l&ouml;tt s sz&iacute;jja a lelk&ouml;ket an&eacute;lk&uuml;l, hogy lesz&aacute;llana r&aacute;jok.</p>
<p>M&aacute;r m&aacute;sodik h&oacute;napja tartott ez &iacute;gy &eacute;s Hadady tehetetlen lelkifurdal&aacute;ssal sz&ouml;kd&ouml;s&ouml;tt hazulr&oacute;l, hogy a m&aacute;sikat l&aacute;thassa. A feles&eacute;ge egyetlen f&aacute;jdalmas sz&oacute; n&eacute;lk&uuml;l t&#369;rte, hogy olyan kev&eacute;s id&#337;t t&ouml;lt mellette. A h&oacute;feh&eacute;r lelkek gyan&uacute;talans&aacute;g&aacute;val eresztette el; szel&iacute;den &ouml;lelte meg, szem&eacute;rm&eacute;s al&aacute;zatoss&aacute;ggal simult hozz&aacute;; csak ennyit mert egyszer mondani, amikor &eacute;ppen nem nagyon j&oacute;l &eacute;rezte mag&aacute;t:&mdash;Kis uram, lelkem, ha lehet, gy&ouml;jj&ouml;n haza; olyan nagyon j&oacute; most &eacute;nnekem, ha maga itthon van; nem tudom, mit&#337;l f&eacute;lek.</p>
<p>Hadadynak borzaszt&oacute;an megf&aacute;j&uacute;lt a sz&iacute;ve. Alig b&iacute;rt elmenni hazulr&oacute;l; de amikor elment, rohanv&aacute;st rohant oda, ahol Judit v&aacute;rta. Szent&uuml;l megfogadta mag&aacute;ban, hogy most elmond neki mindent; hogy elszakad ett&#337;l a ny&#369;g&ouml;z&#337; var&aacute;zst&oacute;l.&mdash;Gy&aacute;va gazember vagyok,&mdash;szidta magamag&aacute;t, k&iacute;nz&oacute; lelkifurdal&aacute;ssal.</p>
<p>Judit neheztelve fogadta:&mdash;Minek v&aacute;ratsz? tudod, mennyire v&aacute;rlak!... Te akartad, te k&iacute;v&aacute;ntad, te k&ouml;vetelted; most megvan a k&iacute;v&aacute;ns&aacute;god. Ne k&eacute;rdezd az ok&aacute;t. &Uacute;gy sem mondan&aacute;m meg. Nem, igaz, hogy szeretlek; nem akarlak szeretni; csak nem b&iacute;rok meglenni n&eacute;lk&uuml;led. Te se szeress, csak gyere. Nekem ne besz&eacute;lj szerelemr&#337;l; annak &ouml;r&ouml;kre v&eacute;ge k&ouml;zt&uuml;nk. &Eacute;n sohasem voltam igaz&aacute;n a m&aacute;s&eacute; a lelkemmel, mindig csak a tied, ezzel &eacute;rd be.</p>
<p>&mdash;Judit, ha ilyeneket mondasz, akkor &eacute;n nem b&iacute;rok mell&#337;led elmozdulni. &Uacute;gy is az &aacute;rny&eacute;kodd&aacute; v&aacute;ltam, mit akarsz m&eacute;g? Pedig ha tudn&aacute;d, Judit...</p>
<p>Azt akarta mondani: ha tudn&aacute;d, mit szenvedek &eacute;n att&oacute;l, hogy otthon is &uacute;gy v&aacute;rnak &eacute;s az &eacute;n helyem ott volna; most ezerszer ink&aacute;bb, mint valaha.</p>
<p>De Judit nem engedte, hogy mondja; a szav&aacute;ba v&aacute;gott.</p>
<p>&mdash;Nem akarok &eacute;n tudni semmit sem... &Eacute;rezni akarlak. Tudni csak azt akarom, hogy az &eacute;n sz&aacute;momra is vagy. &Uacute;gyis az eg&eacute;sz vil&aacute;g&eacute; vagy &eacute;s &eacute;nnekem abba bele kell nyugodnom. A te &eacute;leted a szabads&aacute;g; a te er&#337;d a f&uuml;ggetlens&eacute;g; lefoglalni t&eacute;ged nem lehet, nem szabad. De az&eacute;rt &eacute;n lehetek neked olyan valakid, aki senki sem lehet m&aacute;s a vil&aacute;gon. Aki n&eacute;lk&uuml;l nem b&iacute;rsz lenni, &eacute;lni; nem b&iacute;rsz alkotni, teremteni; aki n&eacute;lk&uuml;l b&eacute;na vagy &eacute;s koldus; &eacute;n lehetek a nemt&#337;d, a lelki szerelmed; a forr&aacute;sod, amelyb&#337;l mer&iacute;tesz; a t&uuml;zed, amelyt&#337;l meggy&uacute;lsz s amelyn&eacute;l melegszel. Szomjas v&aacute;gygyal tikkadj ut&aacute;nam &eacute;s ne rem&eacute;lj m&aacute;st, mint szenved&eacute;st, lemond&aacute;st. Akkor az eny&eacute;m vagy; akkor minden le&iacute;rt sorod az &eacute;n term&eacute;sem, ha te gondolod is el, mert ut&aacute;nam s&iacute;r a lelked, ak&aacute;rmerre is fordulsz a vil&aacute;gon. Ez az &ouml;r&ouml;k szomj&uacute;s&aacute;g hozz&aacute;m k&ouml;t, mert m&eacute;g a rem&eacute;nytelens&eacute;ged is az eny&eacute;m. Nekem &eacute;lsz; nekem alkotsz, &eacute;s &eacute;n ezt akarom. Azokat a v&eacute;res gy&ouml;ny&ouml;r&ouml;ket akarom megosztani veled, amelyek akkor fakadnak a lelkedben, amikor az eped&eacute;s dalait &iacute;rod a te El&eacute;rhetetlenedhez.</p>
<p>Elfojtott zokog&aacute;sba fuladt a szava. De m&aacute;r el&#337;re sietett. Hadady alig b&iacute;rt a nyom&aacute;ban maradni. Szeretett volna leborulni el&eacute;je &eacute;s ott meghalni... Ink&aacute;bb meg is halt volna, semhogy most panaszkodj&eacute;k, semhogy most a maga baj&aacute;val hozakodj&eacute;k el&#337;.</p>
<p>*</p>
<p>K&eacute;s&#337;n &eacute;rkezett haza aznap is.</p>
<p>A feles&eacute;ge megsimogatta, megcs&oacute;kolta a homlok&aacute;t; csucsujgatta-bubusgatta; csak egy kicsit f&aacute;radtabban, mint m&aacute;skor. Hadady &eacute;szrevette a b&aacute;gyadts&aacute;g&aacute;t, de nem merte k&eacute;rdezni, faggatni. H&aacute;tha panaszkodikj ha sejteti, hogy f&aacute;j neki valami olyan is, ami nem testi baj. S ez most borzaszt&oacute; lenne. Ink&aacute;bb durva &ouml;nz&eacute;s&eacute;re hallgatott s nem k&eacute;rdezte.</p>
<p>Hanem az &eacute;jjel alig aludt. Megesk&uuml;d&ouml;tt r&aacute;, hogy &uacute;j &eacute;letet kezd holnapt&oacute;l fogva. Nem lehet az; folytatni, ami most van. Abba bele kell puszt&uacute;lni.</p>
<p>Elhat&aacute;rozta, hogy reggel orvos&eacute;rt siet. Tan&aacute;rt h&iacute;v. Ha most Istenn&eacute; v&aacute;lhatott volna, az eg&eacute;sz mindens&eacute;get a feles&eacute;ge l&aacute;ba el&eacute; tette volna. Titokban k&ouml;nyezett &eacute;s &aacute;tkozta mag&aacute;t, a gy&ouml;nges&eacute;g&eacute;t. Felfelriadt &eacute;s hallgat&oacute;dzott. Cs&ouml;ndes volt az &eacute;jszaka, a beteg asszonyka nem is moccant.</p>
<p>A hold bevil&aacute;g&iacute;tott az ablakon; a szoba dereng&#337; f&eacute;nynyel telt meg; sok feh&eacute;rs&eacute;g l&aacute;tszott az asztalon: az mind babaholmi volt, ahogy az este ott maradt. A f&aacute;radt kezecsk&eacute;k m&aacute;ra elpihentek; nem rakosgattak &ouml;ssze mindent &uacute;gy, mint m&aacute;skor.</p>
<p>Hadady n&eacute;zte a halom kis finoms&aacute;got; szeme onnan a sarokra t&eacute;vedt, ahol a b&ouml;lcs&#337; volt, az egyel&#337;re m&eacute;g &uuml;res babalak&aacute;s. A k&eacute;kselyem mennyezet olyan volt f&ouml;l&ouml;tte, mint az &eacute;gbolt egy kicsike darabja. Angyal haz&aacute;ja lesz az.</p>
<p>Hirtelen elfogta valami nagy, neh&eacute;z sz&iacute;vf&aacute;j&aacute;s; pedig ink&aacute;bb &ouml;r&uuml;lhetett volna a boldog rem&eacute;nyked&eacute;snek. De nem b&iacute;rt szabadulni att&oacute;l a kegyetlen &eacute;rz&eacute;st&#337;l, hogy ezzel a feh&eacute;r szenttel, aki itt szunnyad mellette, nagy-nagy igazs&aacute;gtalans&aacute;g t&ouml;rt&eacute;nt, &#337; &aacute;ltala. R&eacute;g&oacute;ta nem s&iacute;rt m&aacute;r. Most felszakadt a lelk&eacute;b&#337;l a m&eacute;lys&eacute;ges szemreh&aacute;ny&aacute;s saj&aacute;t maga ellen. Tomp&aacute;n zokogott bele a p&aacute;rn&aacute;j&aacute;ba. Az asszony gy&ouml;nge mozdulat&aacute;ra l&eacute;lekzet n&eacute;lk&uuml;l figyelt... Nem, nem &eacute;bredt fel h&aacute;l&#39; istennek!</p>
<p>M&aacute;snap elhozta a tan&aacute;rt. Az meg is nyugtatta, meg is ijesztette... Mindent rendben tal&aacute;lt, csak az asszony sz&iacute;ve ellen volt kifog&aacute;sa. Ez a dobog&oacute; g&eacute;pecske a legnagyobb k&iacute;m&eacute;letet k&ouml;vetelte. Ami pedig a g&oacute;ly&aacute;t illeti, az bizony n&eacute;ha szesz&eacute;lyes mad&aacute;r; j&oacute; lesz r&eacute;sen lenni, hogy ill&#337;en fogadhass&aacute;k.</p>
<p>Hadady v&eacute;gigcs&oacute;kolta a feles&eacute;g&eacute;t a feje b&uacute;bj&aacute;t&oacute;l a kisujja hegy&eacute;ig. A szeg&eacute;ny kicsi asszony nagyon meg volt hatva. De az&eacute;rt maga k&uuml;ldte az ur&aacute;t:&mdash;Menj a dolgod ut&aacute;n, sz&iacute;vem; a k&ouml;teless&eacute;g az els&#337;. A szomsz&eacute;dn&eacute; der&eacute;k, j&oacute;lelk&#369;, tapasztalt n&#337;, megig&eacute;rte, hogy ak&aacute;rmikor lenne is r&aacute; sz&uuml;ks&eacute;g, r&ouml;gt&ouml;n &aacute;tj&ouml;n.</p>
<p>Most igaz&aacute;n a szerkeszt&#337;s&eacute;gbe ment; kapkodva dolgozott valamit, am&iacute;g estefel&eacute;, a megszokott id&#337;ben azt nem &eacute;rezte, hogy ha csak egy m&aacute;sodpercre is, de l&aacute;tnia kell azt a m&aacute;sikat. Csak annyi ideig, am&iacute;g megmondhatja neki, hogy mostan&aacute;ban ne v&aacute;rja, nem j&ouml;het; lehetetlen, hogy j&ouml;jj&ouml;n. Ha tudni fogja, hogy Judit nem v&aacute;rja, akkor el b&iacute;r majd maradni egyp&aacute;r napig. Am&iacute;g a nagy bizonytalans&aacute;g tart odahaza.</p>
<p>De Judit &eacute;ppen ma nem volt ott.</p>
<p>Tal&aacute;n k&eacute;sett, vagy tal&aacute;n nem is j&ouml;n ma?</p>
<p>Megn&eacute;zte az &oacute;r&aacute;j&aacute;t; az ideje itt lett volna, hogy j&ouml;jj&ouml;n. Mi&eacute;rt nem j&ouml;n? Hisz&#39; ma nem v&aacute;rhatja.</p>
<p>V&eacute;gigfutotta az eg&eacute;sz &uacute;tvonalat, amelyen Juditnak j&ouml;nnie kellett volna. Tikkadtan fordult vissza azut&aacute;n &eacute;s elsz&aacute;nta r&aacute; mag&aacute;t, hogy most m&aacute;r hazamegy. Az utca sark&aacute;n m&eacute;g egyszer meg&aacute;llott. Valakit l&aacute;tott, akinek ut&aacute;na szaladt; nem &#337; volt... A l&aacute;ba a f&ouml;ldbe gy&ouml;keredzett. Azzal biztatta mag&aacute;t, hogy iszen van m&eacute;g ideje &eacute;s a legrosszabb esetben is b&eacute;rkocsiba &uuml;l, &uacute;gy nyeri meg az elvesztett negyed&oacute;r&aacute;t. Az utols&oacute; percben, amikor m&aacute;r &eacute;ppen inteni akart egy &aacute;csorg&oacute; kocsisnak, megl&aacute;tta Juditot. Nem volt egyed&uuml;l. Az ura k&iacute;s&eacute;rte. Most mit csin&aacute;ljon!... Az asszony titkosan intett neki; oda id&eacute;zte mag&aacute;hoz. Fell&eacute;lekzett... Arra tartott &eacute;s hozz&aacute;jok csatlakozott. Parti meg&ouml;r&uuml;lt neki; r&ouml;gt&ouml;n karonfogta, lefoglalta; vitte mag&aacute;val s h&iacute;vta, hogy vacsor&aacute;ljon vel&ouml;k egy vend&eacute;gl&#337;ben. Most m&aacute;r tudott r&oacute;la egyetm&aacute;st a feles&eacute;ge r&eacute;v&eacute;n &eacute;s bar&aacute;tkozni &oacute;hajtott vele... Majd &ouml;ssze ismerkednek az asszonyok is. Nagyon kedves lesz az.</p>
<p>Hadady idegesen hallgatta; a vacsora el&#337;l menek&uuml;lni akart... Ma nem lehet; &eacute;ppen ma lehetetlen.</p>
<p>De az asszony tal&aacute;lt egy pillanatot, amikor odas&uacute;gta:</p>
<p>&mdash;Akarom, hogy gyere; &eacute;ppen ma akarom, H&aacute;t ment. Sipot&oacute; l&eacute;lekzettel, magamag&aacute;t ut&aacute;lva, m&eacute;gis ment. Mintha g&eacute;p lett volna, amelyik nemsok&aacute;ra lej&aacute;r &eacute;s akkor &ouml;sszeroppan.</p>
<p>Vacsora alatt folyv&aacute;st az asszonyt leste. Nem mert Partira n&eacute;zni. Att&oacute;l f&eacute;lt, el&ouml;nti a d&uuml;h &eacute;s torkon ragadja, fojtogatja... Az asszony szeme csittitotta, csillap&iacute;totta:&mdash;Vigy&aacute;zz, te eszeveszett!</p>
<p>Hihetetlen, mi mindent tud egy p&aacute;r asszonyszem n&eacute;m&aacute;n is mondani.</p>
<p>Parti megl&aacute;tott valakit, akivel dolga volt. Odament &eacute;s addig magokra hagyta &#337;ket. Hadady ontotta mag&aacute;b&oacute;l a felt&ouml;r&#337; szemreh&aacute;ny&aacute;st:&mdash;Mi&eacute;rt hoztad magaddal? Besz&eacute;lnem kellett volna veled; &eacute;n most egy darabig nem j&ouml;hetek...</p>
<p>&mdash;Dehogy nem j&ouml;sz,&mdash;v&aacute;gott a szav&aacute;ba az asszony;&mdash;j&ouml;sz, mert &eacute;n akarom. D&eacute;lut&aacute;n v&aacute;rtalak; &eacute;n sem tehetem mindig azt, amit szeretn&eacute;k: n&eacute;ha az &ouml;rd&ouml;gnek is gyerty&aacute;t kell gy&uacute;jtani.</p>
<p>&mdash;Nem j&ouml;hetek, Judit! A feles&eacute;gem miatt...</p>
<p>&mdash;Hallgass &eacute;nnekem r&oacute;la. Azt hiszed, &eacute;n nem halok bele abba, hogy t&eacute;ged m&aacute;s asszony szerethet? V&eacute;res k&ouml;nyeket s&iacute;rok...</p>
<p>&mdash;Judit, csak ma ne besz&eacute;lj &iacute;gy; ne vedd el az eszemet eg&eacute;szen. Gy&ouml;trelmes gy&ouml;ny&ouml;r minden szavad, de csak ma ne, Judit, csak ma ne. Ink&aacute;bb k&uuml;ldj el, kergess el, eressz haza sz&eacute;pen.</p>
<p>&mdash;Eredj.</p>
<p>&mdash;Ne &iacute;gy!... Mondd, hogy meg&eacute;rtesz; hogy sajn&aacute;lsz; hogy j&oacute; akarsz lenni hozz&aacute;m; eressz el szel&iacute;den, j&oacute;s&aacute;gosan, gy&ouml;ng&eacute;den,</p>
<p>&mdash;Menj. Hagyj itt&mdash;neki!</p>
<p>&mdash;Judit!!</p>
<p>&mdash;Ne n&eacute;zz r&aacute;m &uacute;gy! Tudhatod, hogy nem mondom komolyan. De nem b&iacute;rlak elengedni. &Eacute;ppen ma nem.</p>
<p>&mdash;Mi&eacute;rt &eacute;ppen ma nem?</p>
<p>&mdash;Mert ma &eacute;rzem &uacute;gy, ahogy m&eacute;g soha, hogy szeretlek.</p>
<p>A leveg&#337; szinte sistergett az ajka k&ouml;r&uuml;l, olyan forr&oacute;nak &eacute;rezte azt Hadady.</p>
<p>Parti j&ouml;tt, szerencs&eacute;re... J&oacute; h&iacute;rt kapott. Ragyogott az arca. Pezsg&#337;t rendelt. Hadady &ouml;sszerezzent. Megmozdult, sz&ouml;kni akart. Az asszony szeme azt Parancsolta neki: maradj!... Fel&eacute;je ny&uacute;jtott&aacute;k a pezsg&#337;s poharat. Ivott.</p>
<p>A m&aacute;sodik poh&aacute;r m&aacute;r k&ouml;nnyebb volt. A harmadik m&eacute;g k&ouml;nnyebb... J&oacute;val &eacute;jf&eacute;l ut&aacute;n k&iacute;s&eacute;rte haza Parti&eacute;kat. Az asszony az eg&eacute;sz &uacute;ton &uacute;gy simult hozz&aacute;, mintha &#337; lett volna az ura. Parti nem t&ouml;r&#337;d&ouml;tt vele. Be volt cs&iacute;pve.</p>
<p>V&eacute;gre maga maradt az utc&aacute;n. K&ouml;r&uuml;ln&eacute;zett. Eszm&eacute;lt.</p>
<p>Rohant egy b&eacute;rkocsi&aacute;llom&aacute;sra.</p>
<p>A kocsisnak dupla b&eacute;rt &iacute;g&eacute;rt, csak hajtson, ahogy b&iacute;r...</p>
<p>*</p>
<p>Lelkendezve nyitott a lak&aacute;s&aacute;ba, ahol idegenek fogadt&aacute;k, megd&ouml;bbent, szomor&uacute; &aacute;br&aacute;zattal.</p>
<p>A szomsz&eacute;dasszony el&eacute;je sietett.</p>
<p>&mdash;&Oacute; uram, csak egy f&eacute;l&oacute;r&aacute;val j&ouml;tt volna hamarabb. Akkor m&eacute;g &eacute;lt. Olyan nagyon v&aacute;rta!...</p>
<p>Nem b&iacute;rta folytatni, s&iacute;rva fakadt.</p>
<p>Bel&uuml;lr&#337;l rekedt gyereks&iacute;r&aacute;s hallatszott ki.</p>
<p>Hadady bet&aacute;molygott. A szeg&eacute;ny kicsi asszony nagyon halav&aacute;nyan &eacute;s mozdulatlanul fek&uuml;dt a feh&eacute;r p&aacute;rn&aacute;n,&mdash;mint egy sz&aacute;l hervadt liljom.</p>
<p>Az ura csak &aacute;llott &eacute;s vacogott, mintha a hideg leln&eacute;. Valamit mormolt. Ny&ouml;g&ouml;tt. Im&aacute;dkozott. Valakihez k&ouml;ny&ouml;rg&ouml;tt; valakit&#337;l b&uacute;cs&uacute;zott. A b&ouml;lcs&#337;nek fel&eacute;je, sem n&eacute;zett; beh&uacute;z&oacute;dott lassan a szomsz&eacute;d szob&aacute;ba, ahol annyit voltak egy&uuml;tt; &#337; az &iacute;r&oacute;asztala mellett; a szeg&eacute;ny kis asszony pedig a k&eacute;zimunk&aacute;j&aacute;val, &eacute;s folyv&aacute;st &#337;t n&eacute;zte; minden mozdulat&aacute;t leste.</p>
<p>Le&uuml;lt ahhoz az &iacute;r&oacute;asztalhoz &eacute;s meg&iacute;rt sebt&eacute;ben egy t&aacute;viratot; volt egy asszony testv&eacute;re, azt h&iacute;vta. Azut&aacute;n elsz&aacute;ntan vette el&#337; a revolver&eacute;t s a cs&ouml;v&eacute;t a hal&aacute;nt&eacute;k&aacute;ra illesztette.</p>
<p>Egy angyal, meg egy d&eacute;mon &aacute;llott mellette abban a pillanatban. Mind a kett&#337;t l&aacute;tta. Meg is &ouml;smerte mind a kett&#337;t.</p>
<p>De a k&ouml;vetkez&#337; percben &ouml;sszefolyt el&#337;tte minden &eacute;s megnyomta a ravaszt.</p>
<hr>
<h2><a id="a22"></a>IZGALOM A TANY&Aacute;N</h2>
<p>A nagy t&eacute;l beszor&iacute;totta az embereket a tany&aacute;ra: Csak &iacute;gy r&ouml;viden mondt&aacute;k, pedig az a „tanya” nem olyan k&ouml;z&ouml;ns&eacute;ges tanya volt, amilyen a szeg&eacute;ny ember&eacute; szokott lenni, aki ha kiszorul a falub&oacute;l a f&ouml;ldecsk&eacute;j&eacute;re, h&aacute;t ott paticsb&oacute;l ver egy ilyen-olyan visk&oacute;t, bef&ouml;di szalmazsuppal (jobb h&iacute;jj&aacute;n). Mell&eacute;je ragaszt valami alf&eacute;l&eacute;t, a visk&oacute;t vagy bemeszeli, vagy nem; &uuml;ltet a visk&oacute; h&aacute;tulj&aacute;hoz n&eacute;h&aacute;ny ak&aacute;ccsemet&eacute;t (ha ugyan &uuml;ltet); s ha m&eacute;g kutat is siker&uuml;l neki &aacute;sni a ker&iacute;tetlen udvarra, akkor k&eacute;sz a tanya.</p>
<p>Mondom, ez nem ilyen egyszer&#369; tanya volt, hanem eg&eacute;sz telep, ahol rendes verand&aacute;s h&aacute;za volt a „tiszt &uacute;rnak”; t&ouml;bb &eacute;p&uuml;let szolg&aacute;lt csel&eacute;dlak&aacute;snak; voltak ist&aacute;ll&oacute;k s &oacute;lak, s&#337;t magt&aacute;r, meg g&oacute;r&eacute; is volt. Az eg&eacute;sz egy kis falu k&eacute;p&eacute;t mutatta, kiv&aacute;lt minthogy a nagy kert elej&eacute;n, a dombon, k&aacute;polna keresztj&eacute;n csillant meg der&uuml;lt id&#337;ben a napsug&aacute;r. A tanyai csel&eacute;ds&eacute;g minden m&aacute;sodik vas&aacute;rnap mis&eacute;t hallgathatott ott.</p>
<p>A nagy t&eacute;l itt olyan volt, hogy a h&oacute;ban m&eacute;g az &ouml;k&ouml;r is csak nehezen b&iacute;rt l&eacute;pni; megkellett sz&uuml;ntetni minden k&uuml;ls&#337; munk&aacute;t; m&eacute;g csak tr&aacute;gy&aacute;t hordani sem lehetett a f&ouml;ldekre, mert eld&#337;lt a j&oacute;sz&aacute;g a terhes szek&eacute;rrel a m&eacute;ly h&oacute;fuvatagokban. &Iacute;gy h&aacute;t nem volt egy&eacute;b mit tenni, mint &#337;rizni a „tany&aacute;t” &eacute;s ak&ouml;r&uuml;l tal&aacute;lni holmi egym&aacute;s tenni-venni val&oacute;t. F&aacute;t hasogattak az emberek; megtisztogatt&aacute;k a bund&aacute;ssz&#337;r&#369; j&oacute;sz&aacute;got; kukoric&aacute;t morzsoltak; szecsk&aacute;t v&aacute;gtak; foglalkoztak valahogyan, ahogy &eacute;ppen lehetett; s akinek m&aacute;r semmi munkaf&eacute;le sem jutott, az &aacute;csorgott, pip&aacute;zott, n&eacute;zel&#337;d&ouml;tt.</p>
<p>Valami sok n&eacute;znival&oacute; nem volt, de akinek egy&eacute;b mulats&aacute;ga nincs, annak az a csek&eacute;ly szinh&aacute;z is megteszi, amit a mindenf&eacute;le tanyai „f&eacute;reg” mozgol&oacute;d&aacute;sa kin&aacute;l. P&eacute;ld&aacute;ul a varjak&eacute;, amelyek megj&ouml;nnek er&#337;s t&eacute;llel az isten tudja honnan &eacute;s ellepik a tanyai szem&eacute;tdomb k&ouml;rny&eacute;k&eacute;t; meggondoltan l&eacute;pegetnek a h&oacute;ban &eacute;s &ouml;r&ouml;kk&eacute; keresnek-kutatnak valamit, amit el lehetne nyelni. Olyan k&uuml;l&ouml;n&ouml;s, gubbaszt&oacute; hal&aacute;lmadarak ezek a csupaszsz&aacute;j&uacute; fekete varjak ilyenkor. Lomha rep&uuml;l&eacute;ssel lend&uuml;lnek arr&aacute;bb; f&aacute;radtan ereszkednek lefel&eacute; s v&eacute;g&uuml;l szinte leesnek ink&aacute;bb, semmint lesz&aacute;llnak; n&eacute;melyik &oacute;rasz&aacute;mra &uuml;l a z&uacute;zmar&aacute;s galyak k&ouml;zt, g&ouml;mbb&eacute; zsugorodva, mintha a feh&eacute;ren csillan&oacute;, t&uuml;nd&eacute;ri zuzmaralombozattal &eacute;kes f&aacute;nak, nagy fekete vir&aacute;gai voln&aacute;nak. A varjak hang n&eacute;lk&uuml;l suhannak; egyik j&ouml;n, m&aacute;sik megy; azt&aacute;n egyszerre seregest&uuml;l k&eacute;l fel, hogy &uacute;jra lesz&aacute;lling&oacute;zz&eacute;k, minden rendszer &eacute;s minden igazi &ouml;sszetart&aacute;s n&eacute;lk&uuml;l. &Aacute;mb&aacute;r sokan szeretnek egy&uuml;tt lenni, de nincs k&ouml;zt&ouml;k kett&#337;, amelyik egym&aacute;shoz h&uacute;zna. N&eacute;ha sz&aacute;rnyra kap valamelyik s elv&aacute;lik a t&ouml;megb&#337;l m&aacute;sfel&eacute;, &uacute;gy hogy vissza sem j&ouml;n.</p>
<p>Mindezt el lehet n&eacute;zni annak, aki nem &uacute;nja.&mdash;De van egy&eacute;b is, m&aacute;s elevens&eacute;g is;&mdash;a pipisk&eacute;k, a s&aacute;rm&aacute;nyok, a cink&eacute;k... Ezek mind a t&eacute;li tanyak&ouml;rny&eacute;k rendes hozz&aacute;tartozand&oacute;s&aacute;gai. A verebekr&#337;l nem is sz&oacute;lva. K&ouml;z&uuml;l&ouml;k a cink&eacute;k ilyenkor a kert madarai, a t&ouml;bbi az udvar&eacute;. A hullad&eacute;k-f&eacute;le csalogatja egy&uuml;v&eacute; szeg&eacute;nyeket. De ki gondol arra, hogy &#337;k „szeg&eacute;nyek”, amikor hallja a pipiske vid&aacute;m ty&uuml;r&uuml;ty&#369;ty&#369;j&eacute;t s l&aacute;tja a citroms&aacute;rg&aacute;n ragyog&oacute; &eacute;kes s&aacute;rm&aacute;nyokat, amelyek &#337;szi ny&aacute;rfalev&eacute;l sz&iacute;n&eacute;vel sz&aacute;lldosnak le a f&aacute;r&oacute;l, a s&ouml;v&eacute;nyr&#337;l, a t&ouml;bbi sz&aacute;rnyas prolet&aacute;r k&ouml;z&eacute;. Hang kev&eacute;s van; a kuvasz cs&ouml;ndes, nincs kit megugasson; hisz ilyenkor m&eacute;g a garabonci&aacute;s di&aacute;k sem v&aacute;ndorol.</p>
<p>Gebe &iacute;rnok &uacute;r a h&iacute;z&oacute;kn&aacute;l mulatozott egy kicsit, azoknak a r&ouml;f&ouml;g&eacute;se k&iacute;s&eacute;rte egyik &oacute;lt&oacute;l a m&aacute;sikig: megvakargatta a r&oacute;zsasz&iacute;n pof&aacute;j&uacute; Yorkshirek sz&eacute;les szalonn&aacute;s h&aacute;t&aacute;t; azok k&eacute;jesen csemcsegtek r&aacute; &eacute;s szuszogva, f&uacute;jva h&aacute;l&aacute;lkodtak neki. Csak akkor t&eacute;r&uuml;lt el t&#337;l&ouml;k az &iacute;rnok figyelme, amikor felharsant a tiszti udvar fel&#337;l az &ouml;reg M&aacute;ri v&eacute;szvijjog&aacute;sa:&mdash;Jaj, hogy a menyk&#337; csapja agyon, h&aacute;t nem itt j&aacute;rt m&aacute;r megint? h&aacute;t nem megfojtotta a legszebb plymuth j&eacute;rc&eacute;nket, a bestelelke?!... A nagy sir&aacute;nkoz&aacute;st t&ouml;bbsz&ouml;r&ouml;s szidalom f&#369;szerezte &eacute;s Gebe Karcsi mintha a saj&aacute;t nev&eacute;t is hallotta volna a v&eacute;n csel&eacute;d sz&aacute;j&aacute;r&oacute;l. Hogy annak az &iacute;rnoknak is mjndenre futja az idej&eacute;b&#337;l, csak ezzel a baromfigyilkos g&ouml;r&eacute;nynyel, vagy miegy&eacute;b isten&aacute;tk&aacute;val nem bir; s a t&ouml;bbi...</p>
<p>Az &iacute;rnok arra sietett, ahol M&aacute;ri jajongott. Az elkeseredett n&#337;szem&eacute;ly z&aacute;szl&oacute;k&eacute;nt lengette fel&eacute;je a megfojtott plimuthot. Biz az idei j&eacute;rce l&eacute;t&eacute;re volt akkora mint egy nagy magyar kakas. K&aacute;r volt &eacute;rte, hogy olyan cs&uacute;f hal&aacute;llal v&eacute;gezte. &Aacute;t volt harapva a torka; s&#337;t a feje sem volt a nyak&aacute;n; kisz&iacute;tta a v&eacute;r&eacute;t valami bitang gyilkos.</p>
<p>Gebe r&ouml;gt&ouml;n tudta, mi lehetett az, Mondta is. Nem g&ouml;r&eacute;ny a b&#369;n&ouml;s, M&aacute;ri n&eacute;ni, hanem nyest; k&ouml;vi nyest; l&aacute;ttam m&aacute;r a nyom&aacute;t.</p>
<p>&mdash;&Uuml;t&ouml;tte is a nyom&aacute;t.&mdash;bottal &uacute;gy-e?&mdash;cs&uacute;fol&oacute;dott a bizalmass&aacute;gra kapatott &ouml;reg h&aacute;zibutor.&mdash;M&aacute;r l&aacute;tom el kell hivatni az erd&eacute;sz urat, hogy itt rend legyen egyszer; hogy meg ne egyen benn&uuml;nket a farkas. Ha &eacute;n az &uacute;rfi voln&eacute;k, m&aacute;r r&eacute;gen sz&eacute;th&aacute;nytam volna ezt az eg&eacute;sz tany&aacute;t; a farak&aacute;sokat, ni, ott az ist&aacute;ll&oacute; m&ouml;g&ouml;tt; bizonyosan abban b&uacute;jk&aacute;l a nyest, vagy mi a csuda. De persze, sok a dolgunk, minduntalan meg kell t&ouml;mni a pip&aacute;t &uacute;gy-e? Pedig itt van a sok j&oacute; kutya, amivel nyestet lehetne fogni: gyere ide Kormos! Bund&aacute;s! Harcsa! Hektor! Kuszuri! Puszuri! hej ide, mind-mind!</p>
<p>Olyan k&uuml;l&ouml;n&ouml;s h&iacute;v&aacute;ssal sikogta el ezeket a kutya neveket, hogy egyszerre ott volt a f&eacute;ltucat mindenf&eacute;le kutya s eb, k&ouml;r&uuml;l&ouml;tte. Kormos, Bund&aacute;s, Harcsa, megannyi lompos kuvasz; Hektor, a kaszn&aacute;r &uacute;r vizsl&aacute;ja &eacute;s Kuszuri meg Puszuri, k&eacute;t kaj&aacute;n pof&aacute;j&uacute; ravasz „dakli”.</p>
<p>Erre a h&iacute;v&aacute;sra a poklok fenek&eacute;r&#337;l is megj&ouml;ttek volna, mert ilyen hangon szokta &#337;ket „M&aacute;ri mama” (a kuty&aacute;k sz&aacute;m&aacute;ra az volt) eb&eacute;d idej&eacute;n &ouml;sszecs&#337;diteni. A kuvaszok a farkukat cs&oacute;v&aacute;lgatt&aacute;k &eacute;s maguk el&eacute; eresztett&eacute;k Hektort; tudt&aacute;k m&aacute;r az illend&#337;s&eacute;get, hogy az&eacute; az els&#337;s&eacute;g. De a k&eacute;t dakli nem igen respekt&aacute;lta a vizsla-arisztokratas&aacute;got, hanem csak r&aacute;ugr&aacute;lt M&aacute;ri&aacute;ra s meghengerg&#337;z&ouml;tt a mamusz&aacute;n, amelyet t&eacute;len papucsk&eacute;pen viselt.</p>
<p>&mdash;No, itt vannak!&mdash;b&iacute;ztatta az &iacute;rnokot;&mdash;ha m&eacute;g ez a hadsereg sem el&eacute;g egy rongyos nyestnek, akkor nem is vad&aacute;sz maga! Jaj, szeg&eacute;ny, kedves, sz&eacute;p j&eacute;rcik&eacute;m, jaj!...</p>
<p>Gebe gondolt egyet.&mdash;J&oacute;l van no,&mdash;mondta,&mdash;sz&eacute;thajig&aacute;ltatom a r&#337;zs&eacute;t, legal&aacute;bb lesz dolog vele, ha megint &ouml;ssze kell rakni. Ki az &ouml;rd&ouml;g tudja azt, hol bujk&aacute;l az&oacute;ta az a bitang kis h&oacute;h&eacute;r?</p>
<p>Nagy immel-&aacute;mmal &eacute;s &eacute;deskev&eacute;s rem&eacute;nys&eacute;ggel mondta. De a v&eacute;letlen &eacute;ppen a legjobbkor avatkozott bele a dologba. Futv&aacute;st j&ouml;tt a kis kan&aacute;sz &eacute;s lihegve &uacute;js&aacute;golta, hogy a diszn&oacute;&oacute;lb&oacute;l egy feh&eacute;rhasu vadmacsk&aacute;t kergetett ki, amelyik egyenest a r&#337;zse al&aacute; szaladt.</p>
<p>Egyszerre ki&aacute;ltotta az &iacute;rnok is, M&aacute;ri is: a nyest.</p>
<p>Most m&aacute;r hiteles alapon lehetett elindulni. Gebe kedvre kapott. &Ouml;sszecs&#337;d&iacute;tette hirtelen&eacute;ben a b&eacute;reseket; azok jobb&aacute;ra &uacute;gyis csak a napot lopt&aacute;k. Kihozta az irod&aacute;b&oacute;l a pusk&aacute;j&aacute;t, amelynek ugyan csak egy kakasa volt, ellenben a m&aacute;sik cs&#337;h&ouml;z szolg&aacute;l&oacute; ravasz el volt t&ouml;rve. Hja! &iacute;gy van az, ha tilalmas a vad&aacute;szat az uras&aacute;gi birtokon; minek legyen akkor becs&uuml;letes pusk&aacute;ja az irnoknak?</p>
<p>M&aacute;ri b&iacute;ztatta a kuty&aacute;kat:&mdash;Oda menjetek ni, az &iacute;rnok &uacute;rhoz; ha megfogj&aacute;tok a nyestet, olyan csontokat kaptok, hogy megfulhattok t&#337;le.</p>
<p>A puska l&aacute;tt&aacute;ra a vizsla, meg a k&eacute;t dakli mindj&aacute;rt &eacute;rdekl&#337;d&eacute;ssel csatlakozott Geb&eacute;hez; a kuvaszok h&aacute;tul maradtak, de l&aacute;tszott rajtok, hogy a szokatlan k&eacute;sz&uuml;l&#337;d&eacute;s felkeltette a kiv&aacute;ncsis&aacute;gukat. A b&eacute;resek vasvill&aacute;val vonultak ki, &eacute;s a tanyai karav&aacute;n, meg&eacute;rtv&eacute;n, mir&#337;l van sz&oacute;, csakhamar elindult „nyestet fogni”.</p>
<p>*</p>
<p>A havon f&eacute;lreismerhetetlen&uuml;l l&aacute;tszottak a nyest eg&eacute;szen friss, kicsi k&eacute;znyomai. Alig hogy a daklik azt meg&eacute;rezt&eacute;k, csaholva bukd&aacute;csoltak el&#337;re a r&#337;zserak&aacute;s fel&eacute;, ahol a gonosz v&eacute;rszop&oacute; elrejt&#337;z&ouml;tt. </p>
<p>Most m&aacute;r bizonyosra lehetett venni, hogy nem hi&aacute;ba l&eacute;szen a f&aacute;radts&aacute;g, amivel a r&#337;zserak&aacute;s sz&eacute;thajig&aacute;l&aacute;sa j&aacute;r. A b&eacute;resek, az &aacute;ldom&aacute;s rem&eacute;ny&eacute;ben, j&oacute;kedvvel l&aacute;ttak a munk&aacute;hoz. A r&#337;zserak&aacute;s, amely akkora volt, mint egy kisebb kunyh&oacute;, gyorsan apadt a vill&aacute;k kitart&oacute; piszk&aacute;l&oacute;d&aacute;sa folyt&aacute;n. A daklik roppant nagy mulats&aacute;got szereztek az embereknek, mert folyv&aacute;st nyefegtek, vakogtak, csahintottak; jelezt&eacute;k, hogy &eacute;reznek valamit; bebujtak a r&eacute;seken a r&#337;zse k&ouml;z&eacute; &eacute;s ott bujk&aacute;ltak a lehetetlen&uuml;l keskeny alagutakon, amelyen n&eacute;hol &aacute;tfurakodni sem b&iacute;rtak, s olyankor keservesen jajgattak, von&iacute;tottak.</p>
<p>Hektor &uacute;gy szaladg&aacute;lt a r&#337;zserak&aacute;s k&ouml;r&uuml;l, mint az a bizonyos kotl&oacute;s ty&uacute;k a t&oacute; k&ouml;r&uuml;l, amikor r&eacute;cefi&oacute;k&aacute;i mag&aacute;ra hagyt&aacute;k. A v&eacute;n vizsl&aacute;t is megbolond&iacute;totta a folytonos izgul&aacute;s, amit a daklik &aacute;rultak el; sz&#369;k&ouml;lve nyugtalankodott &eacute;s mindenk&eacute;pen r&eacute;szt szeretett volna venni a mulats&aacute;gukban; de biz az &#337; nagy teste sehogysem f&eacute;rhetett a r&#337;zse ny&iacute;l&aacute;sai k&ouml;z&eacute;. A kuvaszok meg sem kis&eacute;reltek ilyesmit, hanem k&ouml;r&uuml;l&aacute;llt&aacute;k a terepet &eacute;s r&aacute;ncolt. homlokkal, hegyezett f&uuml;llel lestek azt a pillanatot, amikor r&aacute;jok ker&uuml;l a sor a nagy atak v&eacute;g&eacute;n, ha majd izz&eacute;-porr&aacute; kell szakgatni a szorongatott nyestet.</p>
<p>Akkora volt a mozg&aacute;s &eacute;s a zaj, hogy az eg&eacute;sz tanya apraja &eacute;s asszonyf&eacute;l&eacute;je odagy&uuml;lekezett a nyestfog&oacute;khoz. Gebe egyre kergette &#337;ket: menjetek innen, mert ha kiugrik, &eacute;n odal&ouml;v&ouml;k; k&ouml;z&eacute;tek ugrik, k&ouml;z&eacute;tek l&ouml;v&ouml;k!...</p>
<p>A varjak arr&aacute;bb h&uacute;ztak &eacute;s az akol t&aacute;j&aacute;n telepedtek le &uacute;jra. De m&aacute;sk&uuml;l&ouml;nben nem mutattak ijedts&eacute;get. A r&#337;zserak&aacute;s fogyott, de a m&aacute;sik oldalon, ahov&aacute; &aacute;thajig&aacute;lt&aacute;k, viszont n&ouml;vekedett. Adaklik el&ouml;ker&uuml;ltek valamelyik zugolyb&oacute;l &eacute;s sz&oacute;fogadatlanul kerestek m&aacute;sik, alkalmasabb utat befel&eacute;. Hi&aacute;ba mutogatta nekik Gebe, hogy: itt, itt Kuszuri, Puszuri!&mdash;nem hallgattak r&aacute;; oda se heder&iacute;tettek; csak egym&aacute;ssal t&ouml;r&#337;dtek, egym&aacute;ssal, diskur&aacute;lgattak kutyanyelven; furcs&aacute;n poszogtak, nyafk&aacute;ltak; &ouml;sszeszaladtak s a saj&aacute;t esz&ouml;k szerint csin&aacute;lt&aacute;k meg a haditerv&ouml;ket, amelyt&#337;l az &iacute;rnok kedv&eacute;&eacute;rt egy&aacute;ltal&aacute;ban nem voltak hajland&oacute;k elt&eacute;rni. Nyilv&aacute;nval&oacute; volt, hogy &eacute;rzik a nyestet &eacute;s hogy nagyon szeretn&eacute;k megropogtatni a derek&aacute;t. A nyest pedig &eacute;ppen ezt nem szerette volna. B&uacute;jt is el&#337;l&ouml;k, mint a cs&iacute;k. Sokkalta v&eacute;konyabb termet&eacute;vel j&aacute;tszva cs&uacute;szhatott &aacute;t a legkisebb ny&iacute;l&aacute;son is &eacute;s sz&oacute; sem lehetett arr&oacute;l, hogy a daklik a r&#337;zse k&ouml;zt elcs&iacute;pj&eacute;k. De az&eacute;rt nagy haszn&aacute;ra voltak az „&uuml;zlet”-nek, mert folyv&aacute;st jelezt&eacute;k, hogy hol bujk&aacute;l a nyest; hol kell teh&aacute;t jobban dolgozniuk a r&#337;zsebontogat&oacute;knak.</p>
<p>Ugy fogyott a visk&oacute;nyi rak&aacute;s, hogy m&aacute;r minden pillanatban a puszta f&ouml;ldig juthattak az emberek s a nyest el&#337;pattanhatott. &Aacute;mb&aacute;r t&eacute;l volt, m&eacute;gis csurgott a veritek az er&#337;lk&ouml;d&#337; b&eacute;resek homlok&aacute;r&oacute;l. M&eacute;g Geb&eacute;nek is melege lett az izgatotts&aacute;gt&oacute;l. A sok kutya egyre ott l&aacute;batlankodott el&#337;tte, k&ouml;r&uuml;l&ouml;tte; majdhogy fel nem buktatt&aacute;k, annyit bujk&aacute;ltak &aacute;t a l&aacute;ba k&ouml;z&ouml;tt. Hektor &uuml;v&ouml;lt&eacute;sszer&#369; hangokat  hallatott id&#337;nkint; a kuvaszok vadul morogtak; a b&eacute;resek nekihev&uuml;lten k&aacute;romkodtak; M&aacute;ri n&eacute;ni m&aacute;r harmadszor futott ki a konyh&aacute;b&oacute;l, amelyet csak &iacute;gy r&eacute;szletekben mert mag&aacute;ra hagyni, &eacute;s l&aacute;zasan tudakolta: Na, mi lesz m&aacute;r? Megvan-e m&aacute;r?... el ne ereszsz&eacute;k, a j&oacute;s&aacute;gos Isten&eacute;rt!...</p>
<p>Senki sem hallgatott r&aacute;. Mindenkit sokkal jobban elfoglalt a maga feladata, semhogy a medd&#337; k&eacute;rd&eacute;sek &ouml;z&ouml;n&eacute;re felelhetett volna.</p>
<p>A r&#337;zsegalyak csak &uacute;gy r&ouml;pk&ouml;dtek h&aacute;trafel&eacute;: a daklik &#337;r&uuml;lten nyugtalankodtak &eacute;s n&eacute;ha olyan vis&iacute;t&aacute;st m&#369;veltek, hogy azt lehetett volna gondolni, tal&aacute;n fel&eacute;bredt benn&ouml;k a vet&eacute;lyt&aacute;rsi gy&#369;l&ouml;let &eacute;s egym&aacute;st fojtogatj&aacute;k.</p>
<p>Az eg&eacute;sz r&#337;zserak&aacute;sb&oacute;l egyetlen t&ouml;mb volt m&eacute;g h&aacute;tra; akkora mint egy petrenc&eacute;re val&oacute; sz&eacute;nacsom&oacute;. Az alatt kellett lenni a bujk&aacute;l&oacute; gonosznak. Annak az utols&oacute; rak&aacute;snak a sz&eacute;th&aacute;ny&aacute;sa m&aacute;r olyan l&aacute;zasan t&ouml;rt&eacute;nt, hogy a nyest maga is megbolondulhatott a sok kiab&aacute;l&aacute;st&oacute;l, ugat&aacute;st&oacute;l, csahol&aacute;st&oacute;l.</p>
<p>&mdash;No most! no most! ehol van!&mdash;orditozt&aacute;k a b&eacute;resek egyszerre; &eacute;s a k&ouml;vetkez&#337; pillanatban a gummi-rugalmass&aacute;g&uacute;, k&iacute;gy&oacute;test&#369; kis bestia kipattant az utols&oacute; r&#337;zse&aacute;gak al&oacute;l &eacute;s ac&eacute;los k&eacute;t-h&aacute;rom sz&ouml;k&eacute;ssel oda&aacute;t termett az &uacute;j r&#337;zserak&aacute;s alatt, amelyet vagy egy &oacute;ra &oacute;ta h&aacute;nytak egym&aacute;sra az izzad&oacute; b&eacute;resek.</p>
<p>Mindenki elk&eacute;pedve kiab&aacute;lt. Azut&aacute;n a megd&ouml;bben&eacute;s csendje k&ouml;vetkezett s csak a daklik &#337;rj&ouml;ngtek azon a ponton, ahol a nyest elt&#369;nt.</p>
<p>M&aacute;ri n&eacute;ni &eacute;ppen akkor tipegett el&#337; megint a konyh&aacute;b&oacute;l:&mdash;Megvan?!&mdash;k&eacute;rdezte rem&eacute;nykedve.</p>
<p>&mdash;Meg &aacute;m,&mdash;mondta Gebe fanyarul,&mdash;ehol van ni, a r&#337;zse alatt, h&aacute;nyja sz&eacute;t, ha akarja.</p>
<p>A tanyai kolomppal kongatni kezdte a bakter a d&eacute;li tizenk&eacute;t &oacute;r&aacute;t. A b&eacute;resek &ouml;sszen&eacute;ztek.&mdash;Gyer&uuml;nk t&aacute;n eb&eacute;delni&mdash;ind&iacute;tv&aacute;nyozta valamelyik.</p>
<p>Gebe b&oacute;lintott.</p>
<p>&mdash;M&eacute;g ha az eg&eacute;sz tany&aacute;t nekem adj&aacute;k, akkor sem fagyoskodok itt az &aacute;csorg&aacute;sban tov&aacute;bb.</p>
<p>El&#337;re Kormos, Bund&aacute;s, Harcsa!... Hektor! Kuszuri! Puszuri! M&aacute;ri n&eacute;ni v&aacute;r benneteket; al&oacute; mars, az &Aacute;rgyilustokat!...</p>
<p>A sok kutya m&eacute;g t&eacute;tov&aacute;zott. Kiv&aacute;lt a daklik nem akartak belenyugodni abba, hogy v&eacute;ge legyen a mulats&aacute;gnak. Gebe sem volt rest; felkapta rozoga pusk&aacute;j&aacute;t s odadurrantott vele egy &aacute;th&uacute;z&oacute; varjura.</p>
<p>Persze, hogy elhib&aacute;zta.</p>
<p>De a kuty&aacute;k r&ouml;gt&ouml;n szanasz&eacute;t futottak. A kuvaszok ijedten; a vizsla abban a hitben, hogy „apportirozni” kell neki valamit; a k&eacute;t dakli meg arra gondolhatott, hogyan sr&eacute;tezte meg &#337;ket a minap tekintetes Gebe &iacute;rnok &uacute;r, ny&uacute;l helyett.</p>
<p>A nyest r&#337;zserezidenci&aacute;ja k&ouml;r&uuml;l csakhamar csend &eacute;s b&eacute;kess&eacute;g volt.</p>
<hr>
<h2>Tartalomjegyz&eacute;k</h2>
<center><table cellpadding="2" cellspacing="1" border="0">
<tr><td>1. A nagyasszony h&aacute;zas&iacute;t</td><td align="right"><a href="#a1">5</a></td></tr>
<tr><td>2. Lepk&eacute;k a r&oacute;zsa k&ouml;r&uuml;l</td><td align="right"><a href="#a2">18</a></td></tr>
<tr><td>3. Lecke</td><td align="right"><a href="#a3">28</a></td></tr>
<tr><td>4. Tavaszi este</td><td align="right"><a href="#a4">35</a></td></tr>
<tr><td>5. J&aacute;t&eacute;k a t&uuml;zzel</td><td align="right"><a href="#a5">42</a></td></tr>
<tr><td>6. &Ouml;v&eacute;k a vil&aacute;g</td><td align="right"><a href="#a6">52</a></td></tr>
<tr><td>7. Vacsorak&ouml;zben</td><td align="right"><a href="#a7">59</a></td></tr>
<tr><td>8. Egym&aacute;s &ouml;zvegyei</td><td align="right"><a href="#a8">66</a></td></tr>
<tr><td>9. V&eacute;ge a j&aacute;t&eacute;knak</td><td align="right"><a href="#a9">75</a></td></tr>
<tr><td>10. Sz&eacute;p asszony esete</td><td align="right"><a href="#a10">81</a></td></tr>
<tr><td>11. A gr&oacute;fn&eacute;</td><td align="right"><a href="#a11">88</a></td></tr>
<tr><td>12. L&aacute;ngol&oacute; k&eacute;zcs&oacute;kok</td><td align="right"><a href="#a12">96</a></td></tr>
<tr><td>13. Veszedelem az erd&#337;n</td><td align="right"><a href="#a13">104</a></td></tr>
<tr><td>14. A szerelem hangjai</td><td align="right"><a href="#a14">112</a></td></tr>
<tr><td>15. Egy kis fenstr&aacute;l&aacute;s</td><td align="right"><a href="#a15">121</a></td></tr>
<tr><td>16. Zulejka</td><td align="right"><a href="#a16">130</a></td></tr>
<tr><td>17. Oda a milli&oacute;</td><td align="right"><a href="#a17">138</a></td></tr>
<tr><td>18. P&aacute;rbaj fegyver n&eacute;lk&uuml;l</td><td align="right"><a href="#a18">145</a></td></tr>
<tr><td>19. Bog&aacute;ti babon&aacute;ja</td><td align="right"><a href="#a19">152</a></td></tr>
<tr><td>20. Gyuri b&aacute;csi</td><td align="right"><a href="#a20">159</a></td></tr>
<tr><td>21. A m&aacute;sik miatt</td><td align="right"><a href="#a21">166</a></td></tr>
<tr><td>22. Izgalom a tany&aacute;n</td><td align="right"><a href="#a22">180</a></td></tr>
</table></center>
<hr>

</body>
</html>
